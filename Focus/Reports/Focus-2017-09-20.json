{"url": "http://www.focus-news.net/news/2017/09/20/2438135/krasen-kralev-blagodarya-na-stoichkov-za-vsichko-koeto-pravi-za-balgarskite-detsa.html", "text": "„Стара Загора има една от най-качествените и интелигентни публики в България“, заяви министърът на младежта и спорта Красен Кралев пред пълните трибуни на стадион „Берое“, където се игра демонстративният мач между дриймтима на „Барселона“ и отбора на Христо Стоичков, съобщиха от пресцентъра на Министерството на младежда и спорта\r\nМинистърът беше специален гост на двубоя и заедно с кмета Живко Тодоров отправи обръщение към запалянковците и футболистите на почивката между двете полувремена.  \r\n„Добър вечер, европейски град на спорта! Добър вечер, европейска публика на спорта! Аз Ви благодаря, че сте тук, за да изразите огромното си уважение към един велик българин, към Ицо. Неслучайно той избра Стара Загора за това шоу. Той избра Стара Загора заради Вас! Защото знае, че градът има една от най-качествените и интелигентни публики в България, която да аплодира това голямо шоу между някои от най-великите български футболисти и легендите на „Барса“, каза Кралев.\r\nТой приветства жителите на Стара Загора, че са довели децата си на стадиона, за да попият от магията на Стоичков и останалите големите футболисти на терена. Кралев посочи, че великите спортисти стават велики личности тогава, когато продължат да се занимават активно с любимата си дейност след края на състезателната си кариера.\r\n„Виждаме, че децата на Стара Загора са тук, на този стадион, за да попият от магията на тези велики българи. Благодаря Ви за това, че доведохте децата си да се насладят на магията на Ицо. Вярвам, че от тях ще дойдат нови велики футболисти. Те не са имали възможност да ги гледат, когато са били активни състезатели, но нека сега се насладят на това голямо шоу. Благодаря ти, Ицо, за това, което правиш за българските деца. Завинаги си един от нас, завинаги си в сърцата на старозагорската публика и в сърцата на българския народ!“, добави министърът.\r\nДемонстративният мач в Стара Загора бе спечелен от българския отбор с 3:2 след хеттрик на Димитър Бербатов. За легендите на „Барселона“ вкараха Дани Гарсия и Стоичков, който игра по едно полувреме и за двата отбора.\r\nЗрителите имаха възможност да видят на терена някои от най-известните футболисти от България и Европа в последните години като Димитър Бербатов, Стилиян Петров, Мартин Петров, Красимир Балъков, Емил Костадинов, Йордан Лечков, Наско Сираков, Петър Хубчев, Ивайло Йорданов, Даниел Боримиров, Георге Попеску, Хулио Салинас, Мигел Надал, Яри Литманен, Сержи, Албер Ферер и др. За приятелите на Стоичков игра Гошо Гинчев – съветник на министъра на младежта и спорта. Треньори на отбора бяха Димитър Пенев, Христо Бонев и старозагорската легенда Петко Петков. В шоуто участваха и други изтъкнати футболисти от града като Ивко Ганчев.\r\nНа мача присъстваха легендите на българския спорт Валентин Йорданов и Любо Ганев, както и столичният кмет Йорданка Фандъкова. Специална почит бе отдадена на починалите големи наши футболисти Георги Славков и Аян Садъков. Кметът на Стара Загора Живко Тодоров подари на Стоичков маска от тракийско време, за да му напомня за мача в града. \r\nВ часовете преди двубоя министър Кралев посети заедно със зам.-кмета на Стара Загора по спортната дейност Красимира Чахова, телевизионната водеща Гери Дончева, главния експерт на ММС за областта и майстор на спорта Илия Илиев и главния експерт в Община Стара Загора за спорта Петко Крумов специалната фотографска изложба за житейския и спортен път на Стоичков. Тя се намира в парк „Пети октомври“ до пешеходната зона на централния булевард в Стара Загора.\r\nМинистърът разгледа експозицията от 61 уникални кадри на известния спортен фотограф Бончук Андонов, който е събрал в снимки знаменити мигове от кариерата на Стоичков в „Хеброс“, „Марица“, ЦСКА, „Барселона“ и националния отбор, както и от юбилейния двубой за 50-ата годишнина на звездата на 20 май 2016 г. в София.\r\nПреди това Кралев изненада учениците от дом „Българка“ в Стара Загора, в който живеят деца, лишени от родителски грижи. Министърът им подари спортни екипи, топки за футбол, баскетбол и волейбол, както и комплекти за игра на бадминтон. \r\n „Днес с Вас поставяме предсрочно началото на Европейската седмица на спорта. Искам да спортувате, да растете здрави и много сериозно да се отнасяте към учебния процес в училище“, обърна се министър Кралев към децата.\r\nВъзпитаниците на дом „Българка” също бяха на шоуто между „Дрийм тийма” на „Барселона” и отбора на Христо Стоичков.", "date": "2017.09.20", "title": "Красен Кралев: Благодаря на Стоичков за всичко,  което прави за българските деца"}
{"url": "http://www.focus-news.net/news/2017/09/20/2438103/ministerstvoto-na-ikonomikata-zapochva-proverki-vav-kinteks-i-vmz-sopot-obzor.html", "text": "Министерството на икономиката е възложило проверка във „ВМЗ-Сопот“ и в \"Кинтекс\". Това стана ясно от думите на министъра на икономиката Емил Караниколов по време на брифинг. Във „ВМЗ-Сопот“ ще се проверява дали има техни лицензии, които са под интелектуална собственост - патенти, които се използват от други дружества, а в \"Кинтекс\" ще се провери назад в период от 10 години как са извършвани сделките, при какви условия, на какви цени и дали е спазвано това, че най-добрата оферта винаги е печелила - не само като цена, но и като срок и качество. Караниколов подчерта, че е било задължение на „Кинтекс“ да поиска оферти и от трите компании производители, но това не се е случило – „ВМЗ-Сопот“ и „Дунарит“ са били пропуснати. Поради тази причина министърът е изпратил сигнал до прокуратурата на Република България, тъй като е видно от сигнала, че тези боеприпаси се произвеждат от три компании – „ВМЗ-Сопот“, „Дунарит“ и „Емко“. Караниколов уточни, че според извършената от тях проверка в държавното дружество, цените, които тогава са могли да дадат за тези боеприпаси, са били с от 5% до 10% по-ниски. Даденият до Прокуратурата сигнал касае решенията на борда на директорите на \"Кинтекс\", взети в периода от 2015 г. до декември 2016 г. \r\nПо-рано през деня обаче, стотици работници от „Емко“ се събраха на протест пред сградата на парламента с искане да бъде възстановен лицензът на завода. Протестиращите скандираха „Мафия“ и „Оставка“. Организаторът на протеста Димитрина Маркова заяви, че искането им е заводът да продължи да работи с качеството на продукцията, с което е работил досега. Тя се обърна към премиера Бойко Борисов, като посочи, че вече ще се съмняват в него и не знаят какви интереси защитава. Маркова се закани, че ако премиерът не изпълни желанията им, ще продължат да стачкуват, защото се борят за хляба си, а няма по-велико нещо от народа и хляба. „Всяка революция е започвала с лозунга „хляб и свобода“, заяви Маркова. \r\nМеждувременно при протестиращите излязоха депутати от ПГ на „БСП за България“. Зам.-председателят на парламентарната група Жельо Бойчев им предложи да излъчат представители от всяко едно дружество, което е част от протеста. По-късно към тях се присъедини и лидерът на „Движение 21“ Татяна Дончева. Пред тях директорът на обособената производствена единица на „Емко“ в Трявна Славчо Димиев заяви, че искат да работят с ръцете и ума си, но им пречат, защото са им обявили война. Той призова управляващите да не настройват работник срещу работник и да не дават фалшиви обещания, че ако „Емко“ го няма, работниците от „ВМЗ“ ще получат 50% увеличение на заплатите. \r\nМинути по-късно представители на протестиращите работници от завода влязоха в Народното събрание, за да представят исканията си преди ПГ на „БСП за България“. Директорът на „Емко“ - Монтана“ Красимир Падарев заяви пред журналисти, че „Емко“ е в опасност, защото му се правят спънки и пречки напук на всичко. \r\nСлед срещата с протестиращите, Жельо Бойчев заяви, че в сряда на заседанието на Комисията по икономическа политика ще извикат министъра на икономиката, за да поискат отговор за това как и по какъв начин ще бъдат съхранени работните места, как ще бъде гарантирано изпълнението на международните договори, които дружества от военнопромишления комплекс са подписали. Депутатът Румен Гечев допълни, че ще поискат от министъра на икономиката Емил Караниколов да каже при какви условия и как може да се реши въпросът с „Емко“. \r\nСлавчо Димиев допълни, че ако продължават действията срещу тях, ще продължат да протестират докато разумът вземе връх. „Ще бъда доволен лично, когато г-н министър-председателят ви даде на вас пресконференция и каже: „Едно българско дружество ще продължи да съществува“. С радост бих научил защо министърът нареди на „Кинтекс“ да прекрати договорите с нас. Защо държавата ще загуби няколко десетки или стотици милиони?“, запита Димиев.\r\nОт своя страна министър Караниколов коментира, че цялото правителство осъзнава страховете на работниците на дружеството, но самите протестиращи няколко пъти са потвърдили, че има нередности, за които казват, че са маловажни. По думите му и главният секретар на МВР е потвърдил, че има боеприпаси, които се съхраняват неправомерно. Според него самите работници трябва да обърнат внимание, че отстраняването на тези нередности е с цел превенция и защита на тяхното здраве. Караниколов подчерта, че всички са поели ангажимента, че при отстраняване на нередностите незабавно ще бъде върнат лицензът за внос и износ. Той уточни, че лицензът за производство не е прекратен. Караниколов обясни още, че не е разпореждал прекратяване на договора между „Кинтекс“ и „Емко“, както се е тиражирало. \r\nЛюба АЛЕКСИЕВА", "date": "2017.09.20", "title": "Министерството на икономиката започва проверки във „Кинтекс“ и „ВМЗ-Сопот“ (ОБЗОР)"}
{"url": "http://www.focus-news.net/news/2017/09/20/2438104/afp-zemetresenie-s-magnitud-61-po-skalata-na-rihter-be-registrirano-v-yaponiya.html", "text": "Силно земетресение с магнитуд 6,1 по скалата на Рихтер, засегна източното крайбрежие на Япония, предава AFP, позовавайки се на Американската геологическа агенция.\r\nЯпонските власти не са издали предупреждение за земетресение.\r\nТрусът е бил на 281 километра източно от град Камайши на най-големия японски остров Хоншу. Симеон Миланов", "date": "2017.09.20", "title": "AFP: Земетресение с магнитуд 6,1 по скалата на Рихтер бе регистрирано в Япония"}
{"url": "http://www.focus-news.net/news/2017/09/20/2438105/plovdiv-362-sa-nezaetite-mesta-v-detskite-zavedeniya-v-grada-sled-porednoto-klasirane.html", "text": "362 са незаетите места в детските заведения в град Пловдив след поредното класиране, проведено на 19 септември. Това съобщиха за Радио „Фокус“ – Пловдив от отдел „Връзки с обществеността“ на Общината. В класирането за месец септември са взели участие общо 548 деца. От тях най-много са децата на яслена възраст – 377. За първа възрастова група заявления за участие в класирането са били подадени за 80 деца, за втора – 44, за трета подготвителна група – 34 деца и само 13 деца са кандидатствали за четвърта подготвителна група.\r\nЗа класирането са били обявени общо 652 свободни места, като 254 от тях за децата в яслена възраст, 107 – за първа възрастова група, 126 – за втора възрастова група, 87 – за трета подготвителна група и 78 места за четвърта подготвителна група. Класирани са общо 290 от кандидатстващите. За всички класирани деца следва записване в срок до 26-ти септември. „Като цяло броят на местата за детските градини е достатъчен за всички желаещи прием. Към момента все още не са обявени всички места за яслените групи, тъй като постъпването в тях следва да бъде поетапно с цел по-добрата адаптация на най-малките“, обясниха от пресцентъра на Общината.\r\nСледващото класиране е на 5 октомври, като обявените свободни места ще бъдат публикувани в срок до 27 септември.\r\nТони МИХАЙЛОВ", "date": "2017.09.20", "title": "Пловдив: 362 са незаетите места в детските заведения в града след поредното класиране"}
{"url": "http://www.focus-news.net/news/2017/09/20/2438106/reuters-donald-tramp-provede-telefonen-razgovor-s-prezidenta-na-meksiko.html", "text": "Американският президент Доналд Тръмп проведе телефонен разговор с мексиканския си колега Пена Нието, след като силно земетресение засегна Мексико за втори път в рамките на две седмици, предава Reuters .\r\nГоворителят на Белия дом Сара Сандърс не даде разкри детайли относно разговора им, но каза, че скоро ще излезе повече информация.  Симеон Миланов", "date": "2017.09.20", "title": "Reuters: Доналд Тръмп проведе телефонен разговор с президента на Мексико"}
{"url": "http://www.focus-news.net/news/2017/09/20/2438107/slavcho-velkov-chlen-na-komisiyata-po-otbrana-balgariya-shte-bade-domakin-na-vazhni-politicheski-sabitiya-i-zatova-kam-natsionalnata-sigurnost-tryabva-da-se-podhozhda-mnogo-vnimatelno.html", "text": "По време на европредседателството България ще бъде изправена пред изключително важни политически събития и затова трябва да се подхожда изключително важно към документи като доклада за национална сигурност.  Това заяви пред Радио „Фокус“ Славчо Велков, народен представител от ПГ на „БСП за България“, член на Комисията по отбрана. „Аз не казвам, че докладът е готвен от хора, които не разбират от материята, но казвам, че той не е подреден, не е пълен, не отразява в никакъв смисъл пълния обем на предизвикателствата и заплахите. Освен това вътре е една каша от понятия като риск, предизвикателства, заплахи, опасности и като че ли този, който го е правил не разбира от тази терминология“, коментира Славчо Велков. Той изрази недоумение от липсата в доклада на етнорелигиозните аспекти на сигурността, защото именно на такава основа могат да възникнат противоречия, които да взривят, която и да било държава, особено в условията на огромен бежански поток. По думите му  докладът за национална сигурност се позовава на докладите на службите – ДА „Разузнаване“,  ДАНС, НСО, Служба „Военна информация“,  но в тях проблемът Русия никъде не е изведен като приоритетна заплаха и изведнъж подобно твърдение в доклада на МС изглежда като пришито, коментира Славчо Велков.", "date": "2017.09.20", "title": "Славчо Велков, член на Комисията по отбрана: България ще бъде домакин на важни политически събития и затова към националната сигурност трябва да се подхожда много внимателно"}
{"url": "http://www.focus-news.net/news/2017/09/20/2438108/prezidentat-rumen-radev-mezhdunarodnata-obshtnost-tryabva-da-se-spravi-s-korennite-prichini-za-konfliktite-i-migratsiyata.html", "text": "За да се справи с коренните причини за продължителните военни конфликти ООН се нуждае от всеобхватен подход, който да обединява усилията на превантивната дипломация, посредничеството и изграждането на мира. Само така можем да възстановим управлението и да стабилизираме политическите, икономическите и социални условия в засегнатите от кризи държави. Това заяви днес президентът Румен Радев в първото си обръщение пред Общото събрание на ООН в Ню Йорк, съобщиха от прессекретариата на държавния глава. Президентът ръководи българската делегация за участие в 72-ата сесия на Общото събрание на ООН на тема „Стремеж към мир и достоен живот за всички на устойчива планета“. \r\n В изказването си на форума на най-високо равнище президентът Радев подчерта, че нестихващите конфликти в много региони на света продължават да подкопават международния мир и сигурност и човешките права. „Проявите на насилие опустошават местните икономики, предизвикват мащабни движения на бежанци и мигранти и водят до разпространението на болести, глад и огромно човешко страдание“, заяви държавният глава. \r\n„Международната миграция е глобален феномен и само чрез съвместни усилия, като Глобалния пакт по миграция, можем да осигурим балансиран подход, който да включва спазването на човешките права и международното хуманитарно право, както и ефективен контрол на границите и реадмисия“, подчерта Румен Радев. Президентът беше категоричен, че държавите имат права и отговорности да охраняват своите граници като основен елемент от своята национална сигурност. „Силният граничен контрол е от изключително значение, особено за предотвратяване на нелегалната миграция и за изкореняване на трафика на хора“, добави още държавният глава. \r\nДържавният глава открои конфликтите в Украйна, Близкия Изток, Северна Африка и Афганистан, като основни заплахи пред международния мир и сигурност. Румен Радев беше категоричен, че разоръжаването, неразпространението на оръжия за масово унищожение и контролът над въоръженията са сред основните стълбове на международната сигурност. България препотвърждава своята пълна подкрепа за приетия през 2015 г. Съвместен всеобхватен план за действие по иранската ядрена програма, като ключов за регионалната и глобалната сигурност, подчерта президентът. \r\nВ изказването си Румен Радев изрази и позицията на страната ни, която категорично осъжда многократните ядрени опити и изстрелване на ракети от КНДР, което води до последваща ескалация на напрежението в региона и подкопава международния мир и сигурност, заяви президентът. Държавният глава призова за мирно, дипломатическо и политическо решаване на въпроса. \r\nПрезидентът изтъкна също така, че насърчаването на равнопоставеността, борбата с дискриминацията и съблюдаването на правата на човека са от ключово значение за постигането на траен мир и устойчиво развитие, като подчерта убедеността си, че зачитането на правата на човека трябва да бъде основен приоритет на ООН. \r\nПринципите ”Да не забравяме никого\" и \"първо да помогнем на най-нуждаещите се\" не са просто политически декларации, част от ангажимента, произтичащ от Дневен ред 2030 - ако наистина целим избавянето на нашия свят от бедността, то тогава наистина трябва да постигнем Целите за устойчивото развитие“, призова още в изказването си на форума президентът Румен Радев.", "date": "2017.09.20", "title": "Президентът Румен Радев: Международната общност трябва да се справи с коренните причини за конфликтите и миграцията"}
{"url": "http://www.focus-news.net/news/2017/09/20/2438109/sport-dimitar-berbatov-s-dva-gola-sreshtu-legendite-na-barselona.html", "text": "Звездният отбор на Христо Стоичков играе срещу легендите на Барселона на стадион „Берое“ в Стара Загора при резултат 2:0. В 26-тата минута Димитър Бербатов отбеляза гол срещу Барселона. Това се случи, след като Мартин Петров направи пробив по левия фланг и качи топката на главата на Бербатов, който направи първия гол за вечерта. В 41-вата минута Бербатов отново се разписа срещу легендите на Барселона.", "date": "2017.09.20", "title": "Спорт: Димитър Бербатов с два гола срещу легендите на Барселона"}
{"url": "http://www.focus-news.net/news/2017/09/20/2438110/narodnite-predstaviteli-izbraha-chlenovete-na-vss-ot-parlamentarnata-kvota-obzor.html", "text": "Народните представители избраха членове на съдийската и прокурорската колегия на Висшия съдебен съвет от парламентарната квота. За първи път парламентът избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Народното събрание излъчи 11 членове на ВСС - шестима в съдийската колегия на съвета и петима – в прокурорската. \r\nПо време на дебатите народният представител от БСП Крум Зарков заяви, че издигането на кандидат за ВСС от парламентарна група не го прави член на групата в съвета. Лидерът на „Воля“ Веселин Марешки коментира, че не са проведени необходимите разисквания по представените концепции на кандидатите за членове на ВСС. Председателят на ПГ на ГЕРБ Цветан Цветанов заяви, че за първи път се избират членове на ВСС от парламентарната квота с квалифицирано мнозинство и отговорността за решенията на парламента е много голяма. Избраните кандидати за двете колегии са: Съдийска колегия на ВСС: \r\n1. Боян Георгиев Магдалинчев (предложение на ГЕРБ) – зам. председател на ВАС. Съдия от 1982 г. ,с 38 години юридически стаж, от които 35 години като съдия. Последователно преминава през всики нива на съдебната система. От 1997 г. заема длъжността съдия във Върховния административен съд. В периода 1999-2003 г. е член на Висшия съдебен съвет и председател на „Бюджетна комисия“ и член на комисия „Съдебна администрация“. Председател е на Асоциацията на българските административни съдии. Той бе избран с 213 гласа „за“ и 6 „въздържал се“. \r\n2. Боян Чавдаров Новански (предложение на „Обединени патриоти“) – адвокат от София с 19-годишна практика. Той бе избран с 200 гласа „за“ и 11 „въздържал се“. \r\n3. Вероника Атанасова Имова (предложение на ГЕРБ) - Съдия от 1982 г. с общ юридически стаж над 36 години в органите на съдебната власт, като последователно преминава през всички нива на съдебната система. От 1986 до 1991 г. е съдия в Софийския районен съд. От 1991 г. до 1993 г. е съдия в Софийския градски съд - Наказателна колегия. От 1997 г. заема длъжността съдия във Върховния касационен съд. Избрана е от Пленума на Върховния касационен съд през 2016 г. за председател на Комисията по атестирането и конкурсите при Съдийската колегия на ВСС. Тя бе избрана за член на ВСС от парламентарната квота с 227 гласа „за“ и 1 „въздържал се“.\r\n4. Даниела Ангелова Маринова-Марчева (предложение на „БСП за България“) - има над 21 години общ юридически стаж, а в последните 16 години е заемала последователно длъжността „съдия“ в Софийски районен съд, Софийски градски съд и Софийски апелативен съд. Започва кариерата си като експерт по правните въпроси в Агенцията за приватизация. Работи като юрисконсулт до 2002 г., когато е вписана като адвокат към Софийската адвокатска колегия. В периода 2003-2005 г. заема длъжността „старши експерт-юрисконсулт“ в администрацията на Висшия съдебен съвет. През 2005 г. e назначена за съдия във Втора гражданска колегия на Софийския районен съд. През 2010 г. е назначена в Търговското отделение на Софийски градски съд, а към настоящия момент е командирована в Търговското отделение на Софийския апелативен съд с най-високия ранг – „съдия във ВКС и ВАС“. Тя бе избрана единодушно с 226 гласа „за“. \r\n5. Драгомир Асенов Кояджиков (предложение на „БСП за България“) - започва своята кариера като следовател в Окръжна следствена служба в гр. Русе. През 2004 г. е назначен за съдия в Районен съд Русе. През 2006 г. постъпва в Софийския районен съд, а от 2011 г. е съдия в Апелативния специализиран съд. Той бе избран с 228 гласа „за“ и 1 „против“.\r\n6. Стефан Гроздев Гроздев (предложение на ДПС) - магистрат с над 28 години общ юридически стаж – от съдия в Софийскиа районен съд, през съдия в Софийски апелативен съд и понастоящем зам.-председател на Апелативен съд София и ръководител на търговската колегия. Той бе избран с 198 гласа „за“, 4 „против“ и 14 „въздържал се“. . Прокурорска колегия на ВСС:\r\n1.Гергана Найденова Мутафова (предложение на ГЕРБ) - През 1991 г. започва работа като съдебен кандидат в Окръжен съд – гр. Пловдив. На 16.02.2001 г. е назначена на работа като младши прокурор в Районна прокуратура – гр. Пловдив като от 2003 до 2006 г. е била прокурор в същата прокуратура. От 2006 г. е административен ръководител на Районна прокуратура гр. Асеновград. През 2010 г. започва работа като административен ръководител на Районна прокуратура – гр. Пловдив, като през 2015 г. е преизбрана за втори мандат. Тя бе избрана с 222 гласа „за“ и 3 „въздържал се“. \r\n2. Йордан Андреев Стоев (предложение на „Обединени патриоти“) - кариерата му започва през 1994 г. като следовател в Столична следствена служба, като заема тази длъжност до 2000 г. В периода 2004-2006 г. е заместник директор на Столичната следствена служба. След това , до 2011 г. е прокурор в Апелативна прокуратура- София. От 2011 до 2013 г. е заместник апелативен прокурор на София, какъвто е и сега. Той бе избран с 184 гласа „за“, 7 „против“ и 23 „въздържал се“. \r\n3. Калина Стефанова Чапкънова-Кючукова (предложение на ГЕРБ) - Работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас. От 2010 г. е административен ръководител – Окръжен прокурор при Окръжна прокуратура – Бургас. Отново през 2010 г. е повишена в ранг „Прокурор във Върховна касационна прокуратура и Върховна административна прокуратура“. Тя бе избрана с 209 гласа „за“ и 3 „въздържал се“.\r\n4. Пламена Цветанова Апостолова (предложение на ДПС) - магистрат с над 23 години общ юридически стаж от следовател в РСС на Столична следствена служба, през следовател в ТСО на Столична следствена служба и до настоящия ѝ статут на завеждащ специализиран отдел „Стопански“ в Национална следствена служба. Тя бе избрана с 191 гласа „за“, 5 „против“ и 16 „въздържал се“. \r\n5. Светлана Георгиева Бошнакова (предложение на „БСП за България“) - започва кариерата си като младши съдия и последователно заема длъжностите съдия в Районен съд – гр. Кюстендил и съдия в Окръжен съд – гр. Кюстендил. Преквалифицира се като прокурор през 1995 г. и вече повече от 20 години работи като такава. От 2002 до 2009 г. работи като прокурор във Върховната административна прокуратура в отдел „Административно-съдебен“. През 2009 г. е назначена за прокурор във Върховната касационна прокуратура, отдел „Международно правно сътрудничество“. През 2012 г. с решение на Народното събрание е избрана за инспектор в Инспектората към ВСС, а от март 2015 г. и понастоящем е прокурор във Върховна касационна прокуратура, отдел „Специализиран“. Тя бе избрана с 224 гласа „за“ и 1 „въздържал се“. . \r\nБиляна ИВАНОВА", "date": "2017.09.20", "title": "Народните представители избраха членовете на ВСС от парламентарната квота (ОБЗОР)"}
{"url": "http://www.focus-news.net/news/2017/09/20/2438111/afp-mahmud-abas-prizova-oon-da-slozhi-kray-na-aparteyda-sreshtu-palestintsite.html", "text": "Палестинският лидер от групировката „Фатах“ Махмуд Абас, призова ООН да прекрати това, което той нарече „режим на апартейд“, наложен от Израел в палестинските територии, предава AFP.\r\n„Задължени сме и вие сте задължени, да прекратим апартейда в Палестина“, каза Абас пред Генералната асамблея на ООН в реч, която продължи 45-минути. Симеон Миланов", "date": "2017.09.20", "title": "AFP: Махмуд Абас призова ООН да сложи край на „апартейда“ срещу палестинците"}
{"url": "http://www.focus-news.net/news/2017/09/20/2438112/smolyan-zavishen-turistopotok-v-rayona-na-ardenskoto-korito-e-imalo-prez-mesets-avgust.html", "text": "Завишен туристопоток в района на Арденското корито е имало през месец август,  туристическият сезон и сега продължава, но повече туристи има през почивните дни. Това каза за Радио „Фокус” – Смолян Александър Инев – секретар на Клуб по спелеология и екстремен туризъм „Мурсалица” – Смолян. По думите му не трябва да се правят сравнения на посещаемостта с минали години, тъй като пешеходният туризъм е зависим от метеорологичните условия и от това какви събития има в региона, но миналата година юли месец е бил силен, тъй като тогава много туристи, които са идвали на събора на Рожен, са посетили и забележителностите по Арденското корито. Тази година пък август месец е бил по-силен и сега топлите дни продължават и още има туристи, макар и по-малко на брой. Сега повечето туристи, които използват почивните дни за разходка в планината са преобладаващо от Южна България. Още е достъпна за туристи и водната пещера „Голубовица”, но остават условията за предварителна заявка. „Водните пещери са пещери с характер, не са достъпни по всяко време и всичко зависи от нивото на подземната река, затова трябва да се информират предварително дали е достъпна, освен това, за да се влезе в нея има определени изисквания за възраст, екипировка и т.н.”, обясни Инев. Той каза още, че повечето туристи предпочитат по-кратките маршрути, рядко са тези, които избират по-дългия и по-труден маршрут, но в крайна сметка всеки си тръгва удовлетворен и с нагласата, че ще се върне пак в Родопите, където наистина си е починал и се е заредил с положителна енергия.\r\nДаниела БОЙКОВА", "date": "2017.09.20", "title": "Смолян: Завишен туристопоток в района на Арденското корито е имало през месец август"}
{"url": "http://www.focus-news.net/news/2017/09/20/2438113/balgariya-i-polsha-prizovaha-za-edinstvo-v-evropa-obzor.html", "text": "Трябва да положим усилия Европа да остане единна и да няма Европа на две скорости. Компромисът, разбирателството, принципът за единност могат да ни помогнат много. Това заяви министър-председателят Бойко Борисов след разговора си в Министерския съвет с полския премиер Беата Шидло. Той беше категоричен, че единството е единственият положителен изход за ЕС. По думите му кохезията трябва да продължи, да има силен европейски пазар и силна европейска отбрана. Борисов подчерта, че България е абсолютно готова за Шенген и не представлява никакъв риск за еврозоната. Премиерът изрази благодарност за признанието на полския си колега, че страната ни е най-добрата външна граница на ЕС, както и за доверието по време на българското председателство на Съвета на ЕС да се разгледа европейската перспектива на Балканите.\r\n„Полша свързва българското председателство на Съвета на ЕС с големи надежди. Радвам се, че посланието е единност“, заяви от своя страна полският премиер Беата Шидло. По думите й единството в ЕС и в региона са основа за бъдещо развитие. „ЕС трябва да е сигурен, солидарен и обединен“, добави Шидло. Тя потвърди, че България и Полша ще се подкрепят взаимно относно мините. „България се радва на доверие от наша страна и трябва да влезе в Шенген“, заяви премиерът на Полша и благодари, че страната ни се справя със защитата на границите.\r\nПо отношение на директивата за командированите работници Борисов отбеляза, че е необходимо да се търси компромис, да се диверсифицира проблемът и да има баланс на интересите. „Просто трябва да се водят разговори и да се сложат добри аргументи“, отбеляза той. Премиерът на Полша Беата Шидло също подчерта, че страна й иска компромис що се отнася до директивата. „Вишеградската четворка представи свое предложение за решение и в момента се обсъжда това, което беше подготвено. За нас е важно да намерим компромис, особено що се отнася до транспортните фирми“, заяви полският премиер. \r\nНа въпрос за мигрантската криза и релокацията на бежанците българският министър-председател изтъкна, че този процес трябва да се следи много внимателно и да не се допуска да бъде разделителна линия. „Аз имам един съвет – затваряне на всички граници, морски, сухопътни, на ЕС, влизане само през контролно-пропусквателните пунктове. Да се установи дали този човек бяга от война, ако бяга от война, ние сме длъжни, защото Европа винаги е била най-хуманна, да го защитим. Ако бяга от война, ние сме длъжни да го защитим, защото Европа винаги е била хуманна. Икономическите мигранти са друга тема и могат да отиват само там, където ги искат“, заяви Борисов. Полският премиер отново подчерта, че според полското правителство решенията за релокацията са погрешни. По думите й този проблем е нерешен и също трябва да върви към търсене на компромис. \r\nЗа отношенията с Русия и санкциите от ЕС Шидло посочи, че Полша е против свалянето им, докато не бъдат изпълнени Минските споразумения, докато Борисов отбеляза, че по въпроса трябва да се намери прагматично решение, защото това е важно за страната ни. „Ще водим разговори в ЕС и може да поставим темата и по време на Председателството. Ако намерим компромис, ще е добре, но единството трябва да се запази“, посочи  българският премиер.\r\nСлед разговора си в Министерския съвет двамата приветстваха участниците в българо-полския бизнес форум в София Тех парк. Премиерът Борисов отбеляза добрите икономически връзки между двете страни. Той акцентира върху предимствата за правене на бизнес и инвестиции в България. Специално внимание Борисов обърна на мерките на правителството за намаляване на административната тежест върху бизнеса и гражданите.  По думите му всяка една държава на Балканите трябва да е свързана с магистрала и жп връзка с всички останали. Беата Шидло отчете, че и България и Полша са пример, че мъдро провежданата икономическа политика дава добри резултати. „Тук сме, за да потвърдим, че държим много на икономическото сътрудничество между двете страни и го ценим. Вярвам, че след днешната среща съвместните проекти ще бъдат още по-голям брой, ще се развиват много нови и добри договори за сътрудничество и ще бъде преди всичко поредният елемент от утвърждаването на полско-българското приятелство“, допълни тя. „Надявам се, че България ще се възползва от потенциала на полските инвеститори, а ние очакваме и каним инвеститорите в Полша“, каза още Беата Шидло.\r\nВ рамките на визитата на Беата Шидло в София двамата премиери поднесоха венци пред Паметника на Незнайния воин.\r\nВесела ПЕТРОВА", "date": "2017.09.20", "title": "България и Полша призоваха за единство в Европа (ОБЗОР)"}
{"url": "http://www.focus-news.net/news/2017/09/20/2438114/georgi-tityukov-zam-kmet-na-plovdiv-predstoi-remont-na-sgrada-pametnik-na-kulturata-v-koyato-shte-se-pomeshtavat-novi-tri-sotsialni-uslugi.html", "text": "Предстои ремонт на сграда, паметник на културата, в която ще се помещават нови три социални услуги. Това каза Радио „Фокус“ – Пловдив заместник-кметът на града Георги Титюков. По думите му едноетажната сграда се намира в двора на бившия дом за деца, лишени от родителски грижи, „Рада Киркович“. Предвиждаме на площ от 930кв. м да разкрием дневен център за деца с увреждания, дневен център за деца с множествени увреждания и център за обществена подкрепа“, уточни Георги Титюков. Ресорният заместник-кмет поясни, че поради статута на паметник на културата последната дума има Министерството на културата. От Общината вече са изпратили запитване до ведомството, с което да им бъде разрешено да започнат необходимите дейности за възстановяване на сградата. Георги Титюков заяви също, че сградата от години е в ужасен вид като покривът на места е пропаднал. „Около 1 млн. лв. ще струва ремонта на сградата. Средствата са осигурени по Оперативна програма „Региони в растеж“, добави Титюков. Според заместник-кмета това е идеална възможност да се вдъхне нов живот на сградата с 140-годишна история и да се спази волята на дарителя, тя да се ползва за грижите на деца.\r\nСградата, която днес е в окаян вид, има славна история. Преди 136 години именно тук е открито първото пловдивско сиропиталище. Създадено е със средства, събрани от генерал-губернатора на Източна Румелия Аркадий Столипин и съпругата му княгиня Наталия Горчакова. Двамата руски аристократи се заемат с изграждането на приюта, след като княгинята пристига в Пловдив в началото на 1878 г., когато градът е пълен с бежанци и деца, останали без родители през Априлското въстание и по време на Руско-турската освободителна война.\r\nПотресена от горчивата съдба на българските деца, Горчакова решава да им помогне и се заема със събирането на средства. Тя и съпругът й отделят 30 000 златни рубли от собствените си спестявания и купуват стар турски конак край река Марица. На 11 май 1879 г., в деня на св. св. Кирил и Методий, сиропиталището е открито.\r\nКристиян ГАРОВ", "date": "2017.09.20", "title": "Георги Титюков, зам.-кмет на Пловдив: Предстои ремонт на сграда, паметник на културата, в която ще се помещават нови три социални услуги"}
{"url": "http://www.focus-news.net/news/2017/09/20/2438115/shumen-7-uchenicheski-otbora-shte-uchastvat-v-parvoto-v-balgariya-sastezanie-po-steganografiya-i-kriptografiya.html", "text": "Първото в България състезание по стеганография и криптография за ученици ще се проведе утре, 21 септември в Шуменския университет „Епископ Константин Преславски”, съобщиха организаторите. Началото е 10.00 часа в Музея на компютъра и в лабораторията „Джон Атанасов” във Факултета по математика и информатика. Заявки за участие са подали 7 отбора от по трима души от Средно училище „Панайот Волов”, Средно училище „Сава Доброплодни” и Профилираната гимназия с преподаване на чужди езици „Н.Й.Вапцаров” в Шумен. Задачите в състезанието представляват последователност от забавни загадки, чиито отговори водят до финалния отговор. В тях по увлекателен начин са демонстрирани някои от базовите криптографски и стеганографски методи за скриване на информация, като субституционно и транспозиционно шифриране, текстова и визуална стеганография, шифриране с кодова книга и др. Всеки от участниците ще получи сертификат, а класиралите се на първите три места – медали и предметни награди. Състезанието е част от програмата на международния семинар по информационна сигурност ШУСТЕГ 2017, чието трето издание ще бъде открито утре в 9 часа в зала 309 на Корпус 1. Темата му е „Скриване на информация в он-лайн социалните мрежи (OSN)”. Тематичните направления са „Приложни аспекти на стеганографията и криптографията в мобилните комуникационни устройства”, „Тематично съдържание на учебни дисциплини за ВУЗ в областта на стеганографията и криптографията”, „Фирмени продукти за стеганографията и криптографията”, „Безопасност в он-лайн социалните мрежи”.", "date": "2017.09.20", "title": "Шумен: 7 ученически отбора ще участват в първото в България състезание по стеганография и криптография"}
{"url": "http://www.focus-news.net/news/2017/09/20/2438116/okolo-3-000-dushi-sa-potarsili-mezhdunarodna-zakrila-u-nas-ot-nachaloto-na-godinata-obzor.html", "text": "Около 3 000 души са потърсилите международна зарила на територията на България от началото на тази година до 19 септември. За същия период статут на бежанец е предоставен на 703 лица, а хуманитарен – на 790 лица. Данните посочи Яница Ряпова – експерт в Държавната агенция за бежанците (ДАБ), която взе участие в представянето на резултатите от едногодишния проект „Предоставяне на подкрепа, като административна и правна помощ, медицинска, психологическа и социална помощ за граждани на трети държави и лица, получили международна закрила” (от 27.09.2016 до 26.09.2017г.). Стана ясно, че за същия период от време отказ за такава закрила е постановен за 2 700 лица. Производство по предоставяне на международна закрила е спряно за 6 000 лица, а прекратено за близо 9 000, като с това общият брой решения, издадени за периода, е 19 000. Ряпова каза, че по прилагане на регламент „Дъблин” за определяне на държавата, компетентна за разглеждане на молбата за международна закрила на граждани на трети страни, от началото на годината ДАБ е получила 5 643 запитвания от други държави-членки на ЕС. От страна на България са изпратени 127 запитвания за поемане на отговорност и обратно приемане на търсещи закрила лица към други страни в ЕС. За същия период се заявени 985 входящи трансфери, от които са осъществени по-малко от половината. Осъществените изходящи трансфери са близо 70, каза още Яница Рапова. По думите ѝ, общият капацитет в центровете на ДАБ е 5 190 места, като към настоящия момент настанените са 1 268 лица. Най-голям брой от тях са граждани на Сирия, следвани на граждани от Ирак и Афганистан. Най-много са настанените са в РПЦ – София. \r\nРъководителят на проекта от българска страна д-р София Стоименова от БЧК каза, че той е започнал да се осъществява от 27 септември 2016 година и е със срок за изпълнение 1 година. Целевата група са граждани от трети страни, които пребивават законно в България, включително лица, на които е предоставена международна закрила, в особена степен уязвимите лица, както и техни близки и роднини. „Общата стойност на проекта е 436 397, 65 лева, от които 327 298, 24 лева са предоставени от Фонд „Убежище, миграция и интеграция” на ЕС и 109 099, 41 лева са национално финансиране”, посочи д-р Стоименова. Тя обясни, че целта на проекта е адаптация на целевата група, като им са им били предоставени административна и правни консултации, медицинска, психологическа и социална помощ от страна на БЧК, както и улесняване на комуникацията с институциите. До сега са проведени 143 консултации. Консултирани са общо 1 300 лица, като за една консултации понякога се е налагало да се използват няколко специалисти. 83% от всички подпомогнати по проекта са от Сирия, след това са лица от Ирак и Афганистан.\r\nАсоциация „Форум”, в качеството си на координатор на проекта, е отговаряла за предоставянето на административни и правни консултации на целевата група. На събитието Мария Карагьозова, от фондацията, посочи резултатите от дейностите на организацията. За последните 12 месеца те са консултирали 665 различни лица, за които са предоставени 680 консултации. При тях правна помощ са потърсили 52% мъже и 48% жени. 92% от хората, които са получили помощ от асоциацията, са били от Сирия. 46% от консултациите са били за лица, настанени в центъра на ДАБ в столичния квартал „Овча купел”, а 2% от тях са били на външни адреси, но всички са с получена международна закрила. Най-често е била търсена консултация по въпросите за административната процедура и необходими документи за регистрация при личен лекар – 15% или 101 човека, 12% са били консултирани относно издаване на документи за пътуване в ЕС, 11% са били подпомогнати в процедурата по издаване на документи за самоличност на територията на България след като са получили международна закрила, 11% лица са потърсили консултации за адресна регистрация. 10% са се интересували от възможностите за изучаване на български език, 8% - от възможността децата им да бъдат записани в учебни заведени и по 6% – за записване на деца в ясла и детска градина; договори за наеми; сключване на трудов договор. „3% от хората са дошли с технически грешки в техните решения, издадени от ДАБ, за предоставяне на международна закрила и тук следва една процедура по издаване на ново решение. 1% са били консултирани за това, как да придобият българско гражданство”, каза още Мария Карагьозова.\r\nИнна ПЕЙЧЕВА", "date": "2017.09.20", "title": "Около 3 000 души са потърсили международна закрила у нас от началото на годината (ОБЗОР)"}
{"url": "http://www.focus-news.net/news/2017/09/20/2438117/the-national-oae-donald-tramp-podcherta-che-e-vazhno-da-se-varne-edinstvoto-na-stranite-ot-persiyskiya-zaliv-za-da-se-kontrira-zaplahata-ot-iran.html", "text": "Доналд Тръмп подчерта, че е важно да се разреши катарската криза и да се върне единството на страните от Персийския залив, за да се „контрира заплахата от Иран“, предава емиратското издание The National. Това се случи, след като американският президент проведе среща с емира на Катар шейх Тамим бин Хамад ал Тани в кулоарите на ООН.\r\nДвамата говориха скоро след речта на емира пред ООН, в която той призова за разбирателство и диалог между страните от Персийския залив и Иран.\r\nДоналд Тръмп и емирът на Катар „обсъдиха как да насърчат двустранното сътрудничество и да засилят сигурността, стабилността и просперитета в Близкия изток“, казаха от Белия дом.\r\nАмериканският президент подчерта нуждата от „разрешаването на продължаващия спор на Катар със съседите му, за да се възстанови регионалното единство между местните партньори на САЩ, с цел да се насърчи стабилността, и да се контрира заплахата от Иран“. Симеон Миланов", "date": "2017.09.20", "title": "The National (ОАЕ): Доналд Тръмп подчерта, че е важно да се върне единството на страните от Персийския залив, за да се „контрира заплахата от Иран“"}
{"url": "http://www.focus-news.net/news/2017/09/20/2437708/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "България е отказала да даде убежище на всички турски граждани, които са успели да влязат в страната през първите осем месеца на 2017 г., пише Daily Sabah, като се позовава на информация от Anadoly Agency. Според данните 12 души са поискали да се възползват от специалния статут, но не е ясно дали някой от тях е бил депортиран обратно към Турция след като получава отказ. \r\nОт медията припомнят, че миналата година, по искане на Анкара, българските власти екстрадираха няколко души, обвинени в участие в опита за преврат от 2016 г.\r\nВъзможно е САЩ да изпратят своя група самолетоносачи в Южна Корея, с цел участие в учения през октомври, пише Asahi Shimbun. Това е съобщено от южнокорейското правителство.\r\nПо-рано от Сеул поискаха от Вашингтон да включи ядрения самолетоносач „Роналд Рейгън“ в предстоящите учения, които се провеждат в светлината на покачващото се напрежение на полуострова. В понеделник Япония и Южна Корея проведоха общо въздушно учения в цел доказване на сила, пишат още от вестника. Американският президент Доналд Тръмп изрази своето съжаление, относно голямата сума, която Белия дом внася в бюджета на Организацията на обединените нации, пише The Hill, цитирайки изказване от първото обръщение на държавния глава пред Общото събрание на организацията във вторник. \r\nТръмп коментира, че в ООН участват 193 държави, „но все пак ние плащаме 22% от целия бюджет“. „Плащаме много повече, отколкото някой би си представил“, добави още той.  \r\nИзраелските сили за сигурност изстреляха ракета „Пейтриът“, за да свалят – съгласно думите им, ирански безпилотен апарат, изпратен към страната от движението „Хизбула“, пише вестник The Times of Israel.\r\nИзраелските военни са задействали и бойни самолети във въздуха, но в крайна сметка ракетата е прихванала и унищожила целта. \r\nГоворителят на армията полковник Йонатан Конрикус заяви, че израелските сили за сигурност не искат да внасят допълнително напрежение в ситуацията и увери, че няма да има отмъщение за предпологаемото нарушение на въздушното пространство на страната. Съгласно информацията, представена от него, дронът е вдигнат във въздуха от летището в Дамаск.", "date": "2017.09.20", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/09/20/2437709/predstoyashti-sabitiya-v-stranata-za-20-septemvri-agentsiya-fokus.html", "text": "***\r\nМинистър-председателят Бойко Борисов ще се срещне с полския премиер Беата Шидло. По-късно двамата министър-председатели ще поднесат венци пред Паметника на Незнайния воин, а след това ще отправят официални приветствия на Българо-полския бизнес форум в София Тех парк.\r\n***\r\nОт 14.45 часа в Народното събрание председателят на Народното събрание Димитър Главчев ще се срещне с полския премиер Беата Шидло.\r\n***\r\nОт 9.00 часа ще се проведе редовно пленарно заседание. \r\n***\r\nОт 8.00 часа при входа на тръбата на тунел „Витиня“ министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Витиня“, непосредствено преди пускането на движението по ремонтираната тръба за Варна.\r\n***\r\nОт 10.30 часа в двора на „Провадсол“ АД край Провадия министърът на културата Боил Банов ще провери хода на реставрационните и консервационните работи в най-стария солодобивен обект в Европа - Провадия-Солницата (5500 – 4250 г. пр. Хр.). \r\n***\r\nОт 11.30 часа на ул. „Верещагин“ министърът на вътрешните работи Валентин Радев ще открие официално обновената сграда на пожарната служба в Севлиево.\r\n***\r\nВ Представителството на ЕК в България („Дом на Европа“), ще се проведе международна конференция на тема „Децата в дигиталната ера“. \r\n***\r\nОт 9.30 часа 16 състав на Специализирания наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Х., обвинени в тероризъм. \r\n***\r\nОт 10.00 часа 5 състав на Специализирания наказателен съд ще гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д., Петър П., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Роза П., Валери М., Ивайло Г., Кирил С., Атрина Т., Калоян М., Матен А., обвинени в образуване и ръководене на организирана престъпна група.\r\n***\r\nОт 10.00 часа 10 състав на Специализирания наказателен съд ще гледа делото срещу Владимир Н., Томи Х., Стоян Ст., обвинени в образуване и ръководене на организирана престъпна група.\r\n***\r\nОт 10.00 часа в Гранд хотел София БЧК ще представи резултатите от проведения проект за подпомагане на лица, получили международна закрила на територията на ЕС. Представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие.\r\n***\r\nОт 10.00 часа на голямата поляна в Южния парк БЧК - София организира празник за отбелязване на Световния ден на Мира.\r\n***\r\nОт 11.00 часа на ул. „Адам Мицкевич“ 2А ЧЕЗ Разпределение България  ще представи проект за изграждането на нов технически учебен център, в който бъдещи и настоящи електротехници ще придобиват и усъвършенстват практически умения.   \r\n***\r\nОт 11.00 часа пред Министерски съвет ще се проведе протест на  Български вегански съюз.\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х., Любен М. обвинени в образуване и ръководене на организирана престъпна група.\r\n***\r\nОт 11.00 часа в Заседателна зала 1 в Ректората на Софийския университет „Св. Климент Охридски” Майкъл О’Флаерти ще изнесе лекция на тема: “Борбата с омразата в нашите общества“.\r\n***\r\nОт 11.00 часа в залата на Възрожденското училище в Националния исторически музей ще се състои публичната лекция на гл. уредник от НИМ Мария Златкова - „От фонда на Националния исторически музей - исторически събития от времето на Третото българско царство, отразени в пощенски картички и снимки\".\r\n***\r\nОт 11.00 часа при от административната сграда на район „Възраждане“ на бул. „Александър Стамболийски“ 62 район „Възраждане“-СО ще се включи в Европейската седмица на мобилността с флаш моб „Класиката е на мода“.\r\n***\r\nОт 11.30 часа пред паметника „Цар Освободител\" пред Народното събрание ще се проведе протест на работниците и служителите на дружеството „ЕМКО\" ООД.\r\n***\r\nОт 11.30 часа в поделение \"Малашевци\" на „Столичен автотранспорт” ЕАД Жени водачи на автобуси ще мерят сили в демонстрационна надпревара в \"Деня на отворени врати\".\r\n***\r\nОт 12.00 часа на ул. „Битоля“ 2  в район Красно село кметът на София Йорданка Фандъкова ще провери изграждането на детска площадка.\r\n***\r\nОт 13.00 часа в Национален пресклуб БТА Националният център за развитие на ромите в България ще проведе Пресконференция и дискусия на тема: „Навлизането на исляма в ромските квартали на страната”.\r\n***\r\nОт 14.00 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура „Открий ме”.\r\n***\r\nОт 16.00 часа в Княжевската градина пред Монумента на Съветската армия ще се състои Ден на бойните спортове и изкуства.\r\n***\r\nОт 10.00 часа в залата на хотел „Paradise blue” заместник-министърът на вътрешните работи Милко Бернер, директори на дирекции и представители на МВР ще присъстват на откриването на 62-ри конгрес на Международната полицейска асоциация.\r\n***\r\nОт 10.00 часа в ОДМВР-Благоевград ще се състои брифинг във връзка със стартирането на 24-часова специализирана полицейска операция по безопасност на движението. \r\n***\r\nОт 10.00 часа в зала 101 на Общината ще се проведе обучение на специалисти – социални работници към дирекция „Социално подпомагане” от Област Благоевград, организирана от Местната комисия за борба с трафика на хора, Национална комисия за борба с трафика на хора и Община Благоевград.\r\n***\r\nОт 09.00 часа в пресклуба на БТА ще се проведе пресконференция на членовете на Комисията по културата и образование в Европейския парламент, по повод работното им посещение във Велико Търново. \r\n***\r\nОт 10.30 часа в зала 302 в Общината ще се състои брифинг, на който ще бъде представен напредъка на водещите проекти, по ОПРР, по които Община Велико Търново работи. \r\n***\r\nОт 12.30 часа в пресклуба на БТА ще се състои пресконференция на екипа, ръководил археологическите разкопки на крепостта \"Ряховец\". Ще присъства кметът на Горна Оряховица инж. Добромир Добрев, археолозите Хитко Вачев и Илиян Петракиев, както и ръководителят на доброволците, участвали в проучванията. \r\n***\r\nОт 13.30 часа в СУ „Емилиян Станев“ ще се проведе открит урок пред учениците за повишаване на знанията им за безопасно използване на асансьори, ескалатори и подвижни пътеки. \r\n***\r\nОт 19.00 часа на „Циркова площадка“ ще се проведе ексклузивното издание на Coca-Cola The Voice Happy Energy Tour.\r\n***\r\nОт 10.00 часа пред сградата на Община Варна ще се проведе мирен протестен митинг в подкрепа на идеята за изграждане на паметник на легендарния български герой от XIX в. Вълчан войвода. \r\n***\r\nОт 11.00 часа в зала на Център „Работа” към Дирекция „Бюро по труда” – Варна ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна. \r\n***\r\nОт 11.00 часа в залата на Общински съвет – Видин ще се състои междинната пресконференция по проект № BG05М9ОP001-2.004-0031 „Устойчиво развитие на услугите за социално включване в община Видин” на Оперативна програма “Развитие на човешките ресурси” 2014-2020 г.\r\n***\r\nОт 10.30 часа в Заседателната зала на Областна администрация - Враца, ет.6  ще се проведе работна информационна среща с кметове на общини от областта, представители на Областна дирекция на МВР, сектор \"Пътен контрол\",  СБА, Областно пътно управление - Враца, Областен отдел \"Автомобилна инспекция\", РУО - Враца, отдел \"Закрила на детето\" и дирекция \"Социално подпомагане“, във връзка с инициативите, посветени на Европейския ден без загинали на пътя.\r\n***\r\nОт 19.00 часа камерна сцена на ДКТ ще бъде представена постановката „Тартюф“ по Молиер.\r\n***\r\nОт 9.30 часа в Детска градина № 12 ще се състои Куклен спектакъл „Косе Босе“ на Държавен куклен театър „Дора Габе“.\r\n***\r\nОт 10.00 часа в залата на Погребална агенция „Харон“ ще се състои погребението на Янко Янков – ветеран от Втората световна война с принос за развитие на Духовия оркестър и активна гражданска позиция.\r\n***\r\nОт 17.00 часа в Музей в Градски парк „Св. Георги“ ще бъде представена Изложба „За свободата на Добруджа. 100 години от смъртта на ген.-лейтенант Иван Колев и 130 години от рождението на генерала от артилерията Георги Попов“.\r\n***\r\nОт 13.30 часа в ОУ „Марин Дринов“ пътни полицаи и мотоциклетисти ще изнесат урок на тема: „Безопасността при движение на две колела“.\r\n***\r\nОт 9.00 часа в зала № 5 на Окръжен съд – Пловдив започва дело срещу двама мъже, обвинени в причиняване на смърт по непредпазливост в община Раковски\r\n***\r\nОт 10.00 часа в зала 2 Районен съд – Пловдив ще се гледа делото срещу мъж, на когото са повдигнати 4 обвинения – за блудство, заплаха за убийство, повреждане на движими вещи, на обща стойност 70,00 лв и нарушаване на обществения ред\r\n***\r\nОт 10.30 часа, в СУ „Братя Миладинови“ ще се проведе открит урок по асансьорна безопасност. На събитието ще присъства председателят на ДАМТН Петър Горновски, главният секретар на агенцията Валентин Чиликов и областният управител Здравко Димитров. \r\n***\r\nОт 10.30 часа кметът на район \"Северен\" инж. Ральо Ралев ще направи първа копка, с която ще даде старт на строително-ремонтните дейности по изграждане на паркинг на ул. \"Полковник Сава Муткуров\" №  65\r\n***\r\nОт 11.00 часа в сградата на Център за обществена подкрепа, ул. Неофит Бозвели № 38 ще отбележат 5 години от откриването на „синя стая” – специализирано помещение за изслушване на деца, участници в правни процедури\r\n***\r\nОт 18.30 часа в Лапидариума Регионален исторически музей – Русе ще отбележи Международния ден на лешоядите.\r\n***\r\nОт 10.00 часа в Зала 2 на Община Стара Загора ще се състои презентация и демонстрация на решения за дигитализация на всички видове документи до формат А2+.\r\n***\r\nОт 17.00 часа кметът Живко Тодоров заедно с министъра на младежта и спорта Красен Кралев ще посети Дома за деца лишени от родителски грижи „Българка“.\r\n***\r\nОт 20.00 часа на стадион „Берое“ ще се проведе събитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“.\r\n***\r\nОт 17.30 часа в сградата на Областната администрация-Хасково заместник-министърът на регионалното развитие и благоустройството Деница Николова ще открие обществено обсъждане за програмата и приоритетите на МРРБ по време на Председателството на ЕС от България и Ден на европейското сътрудничество.\r\n***\r\nОт 17.30 часа в читалище „Родопска искра 1880” в Чепеларе директорът на Държавен архив – Смолян Зоя Начева ще проведе среща с жителите на Чепеларе и ще им представи презентация с нови разкрития за живота и делото на Капитан Петко войвода.", "date": "2017.09.20", "title": "Предстоящи събития в страната за 20 септември (Агенция „Фокус”)"}
{"url": "http://www.focus-news.net/news/2017/09/20/2437710/afp-benyamin-netanyahu-zayavi-che-shte-se-bori-sreshtu-iranskata-zavesa.html", "text": "Израелският министър-председател Бенямин Нетаняху заяви, че ще се бори срещу спускащата се над Близкия изток „ иранска завеса“. Той заяви, че няма да позволи на Техеран да установи постоянно присъствие в Сирия“, предаде  AFP.\r\n„От Каспийско до Средиземно море, от Техеран до Тартус, иранска завеса се спуска над Близкия изток“, заяви Нетаняху по време на речта си на 72-та сесия на Общото събрание на ООН, видоизменяйки прочутата реч на британския министър-председател Уинстън Чърчил, с която той поставя началото на Студената война, обявявайки „Желязната завеса“. Виктор Турмаков", "date": "2017.09.20", "title": "AFP: Бенямин Нетаняху заяви, че ще се бори срещу „иранската завеса“"}
{"url": "http://www.focus-news.net/news/2017/09/20/2437711/regnum-sarbiya-shte-koordinira-s-rusiya-deystviyata-si-po-kosovskiya-vapros.html", "text": "По време на срещата между сръбския президент Александър Вучич и руския външен министър Сергей Лавров в кулоарите на 72-та сесия на Общото събрание на ООН двамата са посочили, че правителствата на двете страни възнамеряват да координират от близо действията си, свързани с разрешаването на въпроса за Косово, предаде  Regnum.\r\nПресслужбата на руското МВнР съобщава, че по време на срещата се е състоял „обмен на мнения по актуалната ситуация на Балканите“. Двете страни са отбелязали „близостта на подходите по редица основни въпроси от регионалния и международен дневен ред“. „Потвърден е стремежът към продължаването на тясната координация на действията в косовско направление“, пише в коментара на министерството по срещата. \r\nОтбелязва се също така, че Лавров и Вучич са констатирали високото равнище на двустранното взаимодействие между Русия и Сърбия. Подчертана е „наситената динамика на политическите контакти, общата цел да се реализират общи инвестиционни проекти“. \r\nНа 12 септември президентът Вучич обяви, че през октомври в страната ще започне нов етап на по-рано обявения диалог по косовския въпрос, който според неговите думи, ще бъде труден и сериозен и „ще излезе на ново равнище“. Дискусиите ще се провеждат на равнище парламенти, други държавни институции и на различни форуми.   Виктор Турмаков", "date": "2017.09.20", "title": "Regnum: Сърбия ще координира с Русия действията си по косовския въпрос"}
{"url": "http://www.focus-news.net/news/2017/09/20/2437712/benyamin-netanyahu-otnosno-iranskoto-yadreno-sporazumenie-ili-go-remontirayte-ili-go-demontirayte.html", "text": "Израелският министър-председател Бенямин Нетаняху заяви, че Иранското ядрено споразумение или трябва да бъде изменено в членовете си, премахващи ограниченията върху ядрената програма на Техеран, или да бъде напълно отменено, предаде  Reuters.\r\n„Променете го или го отменете. Или го ремонтирайте, или го демонтирайте“, заяви Нетаняху по време на речта си пред Общото събрание на ООН. Той посочи, че Израел „ще действа, за да предотврати установяването на постоянни военни бази на Иран в Сирия за неговите военновъздушни, военноморски и сухопътни сили“.  Виктор Турмаков", "date": "2017.09.20", "title": "Бенямин Нетаняху относно Иранското ядрено споразумение: Или го ремонтирайте, или го демонтирайте"}
{"url": "http://www.focus-news.net/news/2017/09/20/2437714/ria-novosti-redzhep-tayip-erdogan-prizova-irakski-kyurdistan-da-otmeni-referenduma-za-nezavisimostta.html", "text": "Президентът на Турция Реджеп Тайип Ердоган призова властите на Иракски Кюрдистан да се откажат от идеята за независимост и да отменят референдума по въпроса, предаде  РИА Новости.\r\n„Необходимо е да се избягват действия като искане на независимост, които могат да провокират нови кризи и конфликти в региона. Призоваваме властите на Иракски Кюрдистан да спрат тази инициатива. Игнорирането на ясната позиция на Турция по въпроса може да доведе до това, регионалното правителство на Иракски Кюрдистан да се лиши от възможностите, с които разполага в момента“, заяви Ердоган по време на речта си пред Общото събрание на ООН.  Виктор Турмаков", "date": "2017.09.20", "title": "РИА Новости: Реджеп Тайип Ердоган призова Иракски Кюрдистан да отмени референдума за независимостта"}
{"url": "http://www.focus-news.net/news/2017/09/20/2437715/balgariya-komentari-v-svetovnite-medii-agentsiya-fokus.html", "text": "Българското МВР съобщава, че полицията е задържала в София 40 мигранти, сред които 13 малолетни, предаде  Origo.hu.\r\nМигрантите са задържани в понеделник по време на полицейска операция. Те сочат, че са иракски граждани, без документи и че са подали молба за убежище в балканската държава.\r\nВ България от началото на годината властите са задържали 2140 нелегални мигранти. Повечето от тях достигат на нейна територия от Турция и в повечето случаи искат да напуснат страната в посока към западноевропейските страни.\r\nПонастоящем в приемните центрове на България има 1315 бежанци, голяма част от които са от Сирия, Афганистан и Ирак.\r\nБългария отправи предложение да бъде седалище за Европейската агенция по лекарствата, съобщава EUObserver. Досегашният дом на организацията бе Лондон, но след Брекзит, агенцията ще трябва да пренесе седалището си в друга държава. \r\nСпоред медията, страната иска да покаже, че може да се съревновава с останалите членки на ЕС, но ще го направи за по-малко пари. По думите на Мирослав Ненков, заместник здравен министър, „таксите за поддръжка са много по-ниски“ в България. Страната ще се опита да докаже, че евтино не означава лошо. \r\nБългария е отказала да даде убежище на всички турски граждани, които са успели да влязат в страната през първите осем месеца на 2017 г., пише Daily Sabah, като се позовава на информация от Anadoly Agency. Според данните 12 души са поискали да се възползват от специалния статут, но не е ясно дали някой от тях е бил депортиран обратно към Турция след като получава отказ. \r\nОт медията припомнят, че миналата година, по искане на Анкара, българските власти екстрадираха няколко души, обвинени в участие в опита за преврат от 2016 г.\r\nМинистърът на отбраната на Македония Радмила Шекеринска изказа благодарности за българската подкрепа за членството на страната в НАТО, предава информационната агенция „Макфакс“ . \r\nВ рамките на среща в Скопие с военния министър на България Красимир Каракачанов бяха обсъдени въпросите за двустранното сътрудничество в областта на отбраната. Двамата се изказаха в подкрепа на задълбочаването на сътрудничеството чрез конкретни инициативи и изпълнението на конкретен план, договорен на експертно ниво.", "date": "2017.09.20", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2017/09/20/2437716/reuters-ima-hora-blokirani-v-srutili-se-sgradi-sled-zemetresenieto-v-meksiko.html", "text": "Местните медии в Мексико показват срутили се многоетажни сгради с блокирани хора вътре, след като столицата на страната бе връхлетяна от земетресение с магнитуд 7,1 по скалата на Рихтер ,предаде  Reuters.\r\nМексиканските медии и потребителите на социалните мрежи показват коли, смазани от отломки. Мнозина са излезли на улиците. Част от електрическата и телефонната мрежи в столицата Мексико са прекъснати.  „Излязохме наистина бързо, оставяйки всичко както е – просто напуснахме“, заяви Розаура Суарез – жител на столицата. \r\nЕпицентърът се намира на 8 км. югоизточно от град Атенцинго в централния щат Пуебла на дълбочина от 41 км. \r\nПрезидентът Енрике Пеня де Нието съобщи, че скоро ще пристигне в столицата, за да вземе участие в установения кризисен център.  Виктор Турмаков", "date": "2017.09.20", "title": "Reuters: Има хора, блокирани в срутили се сгради, след земетресението в Мексико"}
{"url": "http://www.focus-news.net/news/2017/09/20/2437717/balgariya-shte-bade-domakin-na-nad-230-sabitiya-po-vreme-na-evropeyskoto-predsedatelstvo-obzor.html", "text": "Министерството за Българското председателство на Съвета на ЕС 2018, на вътрешните работи и на правосъдието, депутати и неправителствени организации обсъдиха приоритетите на страната ни за предстоящото европредседателство. Министърът за Българското председателство на Съвета на Европейския съюз (ЕС) Лиляна Павлова заяви, че най-късно до 20 декември правителството ще приеме окончателната програма на европредседателството. По думите й това, което предстои, е провеждането на тематични дебати и обществени обсъждания в секторните приоритети, които са обединени в 5 направления. Първият е сигурност и правосъдие, а един от основните приоритети са Западните Балкани – не само като европейска перспектива, но и сигурността и миграцията, както и по свързаността. Официалното откриване на председателството ще бъде на 4 януари, а на 5 януари ще бъдат направени редица срещи както с българското правителство, така и с българския парламент. Павлова подчерта, че календарът със събитията е утвърден и вече е факт. По думите й в България ще се проведат над 230 събития, 30 от които са на най-високо ниво. В областта на правосъдие и вътрешен ред е планиран неформален съвет в София, както и във формат ЕС-САЩ през месец май. МВР и Министерството на правосъдието имат подготвени 24 срещи. На 21 септември и 23 октомври ще се направят дебати по приоритетите на председателството.\r\nМинистърът на вътрешните работи Валентин Радев заяви, че приоритетите ще са насочени към сигурността на българските граждани и миграцията. Според него Европа започва да действа все по-адекватно по отношение на мигрантите. По думите му всичко това е свързано със сигурността на европейските граждани. Според него, ако се говори за самото председателство, за което даже по време на обсъждането е чул, че повече от добре страната ни ще се справи, министър Радев заяви, че той не е чак такъв оптимист. „Колкото повече навлизаме в материята с екипа ми, виждаме колко са сложни процесите, колко трудно се договаря между отделните страни, особено когато си председател. Затова започваме отсега и от ЕС тези, които ни помагат ни съветват да бъдем максимално неутрални“, допълни той. \r\nМинистърът на правосъдието Цецка Цачева коментира, че Министерството на правосъдието има ангажимент по три водещи теми по време на европейското председателство. На първо място по време на българското председателство ще се продължи същностната работа по регламента за европейската прокуратура, която до края на тази календарна година Европейският парламент би трябвало да приеме. По думите й това е нещо много важно за всеки един гражданин на ЕС, в частност и за българските граждани, тъй като основната задача на службата за европейския прокурор ще бъде да следи за парите на нас данъкоплатците за това как те се харчат по различните програми и еврофондове. На второ място Цачева постави електронното правосъдие и в частност наказателното. Третият акцент е преработеният регламент „Брюксел 2а“, който се отнася за изпълнение на национални решения на съдилища, свързани с отвличане на деца или в резултат на бракове от своодното движение на граждани в ЕС. Според нея, когато се стигне до спор по между им, преди всичко трябва да бъде гарантиран и защитен интересът на децата. \r\nПредседателят на Комисията по вътрешна сигурност и обществен ред, председател на ПГ на ГЕРБ и зам.-председател на партията Цветан Цветанов посочи, че България е най-надеждната граница на ЕС. Според него това председателство дава сериозен шанс за България. По думите му трябва да се търси допълнителната подкрепа за всички приоритети по темата вътрешна сигурност и правосъдие. Цветанов подчерта, че сигурността на страната ни се гарантира по възможно най-добрия начин. Според него ЕС е предприел много адекватни действия. „Когато е правен дъблинският регламент, тогава не е имало такива потенциални заплахи за ЕС. Втората вълна, която се създаде, ЕС започна да преговаря с Турция. Много е динамична комуникацията между Либия и ЕС, Тунис и ЕС, Египет и ЕС. В Египет са много повече бежанците. Сигурността на страната ни се гарантира по възможно най-добрия начин. Затова ЕС и по-специално Германия ще заделят и повече средства“, коментира Цветанов. По думите му за страната ни е важно, че в момента България има по-добър резултат от предишните години. \r\nБившият ръководител на Военното разузнаване и министър на вътрешните работи в служебното правителство на Ренета Инджова ген. Чавдар Червенков коментира, че това, че не сме влезли в Шенген е смекчило мигрантския удар върху България. Според него приоритетите на МВР са изключително сполучливо формулирани. Червенков уточни, че ако страната ни беше член на Шенген, мигрантските потоци са щели да са повече. По думите му не е от чак толкова голяма важност влизането в Шенген в обозримото бъдеще. Според него бихме могли да изчакаме с Шенген, въпреки че сме готови за членство. \r\nЗам.-министърът на отбраната ген. Атанас Запрянов заяви по време на заседание на парламентарната комисия по отбрана, че първият приоритет на Министерството е активно подпомагане на изпълнението на инициативите по прилагане на приоритетите на глобалната стратегия на ЕС в областта на сигурността и отбраната. По думите му вторият приоритет е подкрепа за развитието на военните способности на ЕС, третият - укрепването на сигурността на Западните Балкани, а четвъртият - задълбочаването на сътрудничеството между ЕС и НАТО в изпълнение на декларацията от Варшава. Той увери, че Министерството на отбраната активно участва в общата подготовка за успешно провеждане на Председателството, което без съмнение изисква мобилизация на всички ресурси в държавата. По думите му в ключовата дума консенсус е включена и темата за сигурността и отбраната на ЕС. Запрянов подчерта, че в Министерството на отбраната е формиран екип, който от 2 години работи по подготовката на Председателството. \r\nЛюба АЛЕКСИЕВА", "date": "2017.09.20", "title": "България ще бъде домакин на над 230 събития по време на европейското председателство (ОБЗОР)"}
{"url": "http://www.focus-news.net/news/2017/09/20/2437718/the-guardian-boris-dzhonsan-mozhe-da-podade-ostavka-ako-tereza-mey-izbere-brekzit-shveytsarski-stil.html", "text": "Британският външен министър Борис Джонсън може да подаде оставка, ако министър-председателят Тереза Мей даде сигнал, че ще иска Брекзит „швейцарски стил“, въпреки, че той публично да отрича, че ще направи това. Той също така отрече, че в британското правителство има разделение относно Брекзит-политиката, посочвайки , че „ние сме като гнездо пойни птички“, пише  The Guardian.\r\nНо запознати източници сочат, че Джонсън обмисля оставка, ако Мей реши да проведе „мек“ Брекзит, при който Великобритания ще плаща за достъп до Единния пазар на ЕС. Това е изборът, подобен на споразуменията между Швейцария и Съюза. \r\nЛичен приятел на Джонсън посочи, че той „няма да преживее“ подобна версия на Брекзит. Министърът е притеснен, че Мей подготвя да отправи публичен сигнал, че ще предпочете близки дългосрочни отношения след ЕС, подобни на тези на Норвегия. Според него това би ограничило възможността на Великобритания да общува с другите страни и ще направи така, че страната ще копира регулациите на ЕС.  Виктор Турмаков", "date": "2017.09.20", "title": "The Guardian: Борис Джонсън може да подаде оставка, ако Тереза Мей избере Брекзит „швейцарски стил“"}
{"url": "http://www.focus-news.net/news/2017/09/20/2437719/reuters-donald-tusk-zayavi-che-shte-provede-pregovori-s-tereza-mey-otnosno-brekzit.html", "text": "Председателят на Европейския съвет Доналд Туск заяви, че ще се срещне с британския министър-председател Тереза Мей на 26 септември, за да обсъдят Брекзит, предаде  Reuters.\r\nМей трябва да изнесе реч относно излизането на Великобритания от ЕС в петък, 22 септември, по време на която се очаква да представи визията си за бъдещите връзки със Съюза. Виктор Турмаков", "date": "2017.09.20", "title": "Reuters: Доналд Туск заяви, че ще проведе преговори с Тереза Мей относно Брекзит"}
{"url": "http://www.focus-news.net/news/2017/09/20/2437720/the-independent-nay-malko-47-dushi-sa-zaginali-pri-zemetresenieto-v-meksiko.html", "text": "Мощно земетресение с магнитуд 7,1 по скалата на Рихтер предизвика щети в столицата на Мексико. Мащабът на щетите все още не е ясен, но местните медии съобщават за най-малко 48 загинали, както и за неопределен брой хора, които са приклещени в срутили се сгради в града, предаде  The Independent.\r\nТрусът се случва в годишнината на земетресението в Мексико Сити от 1985 г., убило най-малко 5000 души. \r\nЗеметресението е регистрирано по-малко от две седмици след опустошителното земетресение с магнитуд 8,1 по скарата на Рихтер, регистрирано край южния щат Чиапас, при което загинаха 98 души. \r\nГеологическата служба на САЩ изчислява, че са последвали най-малко шест афтършока с магнитуд от над 5,0 по скалата на Рихтер след земетресението по-рано този месец.  Земетресението е най-мощното в страната от век насам.  Виктор Турмаков", "date": "2017.09.20", "title": "The Independent: Най-малко 47 души са загинали при земетресението в Мексико"}
{"url": "http://www.focus-news.net/news/2017/09/20/2437721/tass-benyamin-netanyahu-potvardi-privarzanostta-kam-mira-s-palestintsite-i-arabskite-darzhavi.html", "text": "Министър-председателят на Израел Бенямин Нетаняху потвърди във вторник от трибуната на ООН привързаността си към мира с палестинците и с арабските държави, предаде  ТАСС.\r\n„Израел е привързан към мира с всички арабски държави, включително и с палестинците“, заяви израелският министър-председател по време на 72-сесия на Общото събрание на ООН. Той съобщи, че е обсъждал въпроса за придвижването към мира с президента на САЩ Доналд Тръмп по време на преговорите в кулоарите на сесията. „Вчера с Тръмп обсъдихме това. Аз високо ценя лидерството на президента Тръмп, неговата привързаност към позициите на Израел, стремежа му към постигане на мирно бъдеще за всички“, добави той.\r\nМинистър-председателят отбеляза, че в момента се „случва революционно изменение на статуса на държавата Израел по света“. „Страната знае, че в противостоенето на иранския режим не е сама. Тя стои рамо до рамо с тези от арабския свят, които споделят нейните надежди за светло бъдеще“, добави той. „Израел сключи мир с Йордания и Египет и се надявам да си сътрудничим тясно и с други регионални лидери за съдействие на мира“, заключи Нетаняху.  Виктор Турмаков", "date": "2017.09.20", "title": "ТАСС: Бенямин Нетаняху потвърди привързаността към мира с палестинците и арабските държави"}
{"url": "http://www.focus-news.net/news/2017/09/20/2437722/reuters-britanskata-politsiya-e-izvarshila-treti-arest-v-ramkite-na-razsledvaneto-na-teroristichnoto-napadenie-v-londonskoto-metro.html", "text": "Британската полиция съобщи, че е направила трети арест, свързан с терористичното нападение в „Парсънс Грийн“, Лондон, при което бяха  ранени 30 души, предаде  Reuters.\r\nАрестът на 25-годишен заподозрян е извършен в уелския град Нюпорт според официално заявление на британската полиция. Арестът е извършен след обиск в къща в града.  Виктор Турмаков", "date": "2017.09.20", "title": "Reuters: Британската полиция е извършила трети арест в рамките на разследването на терористичното нападение в лондонското метро"}
{"url": "http://www.focus-news.net/news/2017/09/20/2437723/the-daily-express-tereza-mey-i-donald-tusk-shte-provedat-pregovori-v-kraya-na-septemvri.html", "text": "Председателят на Европейския съвет Доналд Туск заяви, че е съгласен да се срещне с британския министър-председател Тереза Мей в Лондон във вторник, 26 септември, за да обсъди Брекзит. Двамата се видяха на четири очи в Ню Йорк, където участват на 72-та сесия на Общото събрание на ООН, предаде  The Daily Express.\r\n„Споразумяхме се да се срещнем в Лондон следващия вторник, за да обсъдим Брекзит“, заяви Туск в личния си профил в социалната мрежа „Туитър“. В петък Мей ще изнесе реч във Флоренция, на която се очаква да представи визията си за бъдещите отношения с ЕС.  \r\nОт британското правителство сочат, че речта ще бъде „значим момент“ и че Мей приема мнения от министрите в правителството преди да я изнесе.  Виктор Турмаков", "date": "2017.09.20", "title": "The Daily Express: Тереза Мей и Доналд Туск ще проведат преговори в края на септември"}
{"url": "http://www.focus-news.net/news/2017/09/20/2437724/parlamentat-izbra-ivaylo-ivanov-za-upravitel-na-noi-obzor.html", "text": "На извънредно заседание парламентът избера Ивайло Иванов за управител на Националния осигурителен институт (НОИ). Депутатите гласуваха със 183 гласа „за“, 0 „против“ и 1 „въздържал се“. Кандидатурата на Ивайло Иванов бе единствената постъпила такава, като според доклада на Комисията по труда, социалната и демографската политика той отговаря на съответните изисквания за заемане на длъжността, за която е предложен. Ивайло Иванов е издигнат от парламентарните групи на ГЕРБ и „Обединени патриоти“ и ще бъде управител на НОИ за срок от четири години. Решението влиза в сила от приемането му.\r\nПо време на дебатите и от БСП, и от ДПС изразиха подкрепа към кандидатурата, но изказаха критики към законодателните промени в социалната сфера, предложени и приети от управляващите. Депутатът от ПГ на „БСП за България“ Георги Гьоков заяви, че наистина Ивайло Иванов е единствената кандидатура, но при издигането и обсъждането й са спазени процедурните правила за предлагане и избиране. „Г-н Иванов познавам от 2007 г. като изграден специалист в социалната сфера и той отговаря на изискванията. Изглежда в моите очи като професионалист и експерт в социалната сфера. Представи концепцията си пред Комисията. В момента на НОИ му липсва информираност най-малко заради последните промени. В ПГ на „БСП за България“ обсъдихме също кандидатурата“, коментира Гьоков. По думите му са наясно, че от управителя на НОИ зависят целите за управление, но в никакъв случай не зависи следваната политика в осигурителната система, която към момента единствено се изразява в увеличаване на пенсионната възраст и стаж. Той подчерта, че ще продължат да предлагаме алтернатива. Според него кандидатурата на Иванов не е издигната от подходящите политически сили, но на това гласуване ще я подкрепят. Гьоков определи това като много сериозен кредит на доверие. \r\nПредседателят на Комисията по труда, социалната и демографската политика и депутат от ПГ на ДПС Хасан Адемов заяви, че са убедени, че изборът на управител на НОИ трябва да предложи кандидатура, подкрепена консенсусно. По думите му управителят на НОИ е фигурата, която се занимава с административното управление и оперативното ръководство на НОИ и политиките, които изпълнява са свързани с осигуряване на прозрачност, електронни услуги гарантиране на осигурителните плащания и права на българските граждани. \r\nПред журналисти новоизбраният управител на НОИ заяви, че таван на болничните не може да има и увери, че няма да лишават хората от права. По думите му трябва да се ограничат тези, които се ползват неправомерно, за да може тези средства, които се изразходват, да отидат при хората, които наистина имат нужда.\r\nКой е Ивайло Иванов?\r\nОт 2003 г. работи в Агенцията за социално подпомагане, като в периода 2003-2009 г. е заместник изпълнителен директор, а от 01.09.2009 г. до 02.06.2016 г. е изпълнителен директор на агенцията.\r\nПрез времето, в което работи в Агенцията за социално подпомагане, Ивайло Иванов осъществява успешни реформи, довели до оптимизация на организационно управленската структура на Агенцията и повишаване на ефективността на системата за социално подпомагане. От 03 юни 2016 г. е заместник-министър на труда и социалната политика.\r\nИвайло Иванов е бил член на Надзорния съвет на Националния осигурителен институт през 2012 г., а от 2009 г. до момента е член на Управителния съвет на Държавния фонд за гарантиране устойчивост на държавната пенсионната система.\r\nЛюба АЛЕКСИЕВА", "date": "2017.09.20", "title": "Парламентът избра Ивайло Иванов за управител на НОИ (ОБЗОР)"}
{"url": "http://www.focus-news.net/news/2017/09/20/2437725/reuters-donald-tramp-zayavi-che-ochakva-katar-i-negovite-arabski-sasedi-barzo-da-razreshat-spora-pomezhdu-si.html", "text": "Президентът на САЩ Доналд Тръмп заяви, че спорът между Катар и четирите арабски държави трябва да бъде разрешен бързо, предаде  Reuters.\r\n„В момента сме в ситуация, в която се опитваме да разрешим проблема в Близкия изток. Смятам, че ще го решим. Имаме силното чувство, че ще бъде разрешен много скоро“, заяви Тръмп в Ню Йорк след срещата си с емира на Катар Шейх Тамим бин Хамад ал Тани.  Виктор Турмаков", "date": "2017.09.20", "title": "Reuters: Доналд Тръмп заяви, че очаква Катар и неговите арабски съседи бързо да разрешат спора помежду си"}
{"url": "http://www.focus-news.net/news/2017/09/20/2437726/the-daily-telegraph-25-godishen-mazh-e-arestuvan-v-uels-vav-vrazka-s-bombenoto-napadenie-v-parsans-griyn.html", "text": "Скотланд Ярд съобщава, че 25-годишен мъж е арестуван в уелския град Нюпорт във връзка с терористичното нападение в Лондон. Полицията след това е претърсила обиск в града, пише   The Daily Telegraph.\r\n„Това продължава да бъде бързо-развиващо се разследване. Значима дейност е извършена след нападението в петък“, заяви командир Дийн Хейдън от британските антитерористични служби. „Вече имаме трима задържани и обиски продължават да се провеждат на четири адреса. Детективите в момента провеждат задълбочени разследвания, за да определят всички факти зад нападението“, добави той. „Очакваме обиските да отнемат няколко дни и да доведат до по-нататъшни данни“, добави той. \r\nПървият заподозрян бе арестуван от полицията в английското графство Кент в пристанищната част на град Давър, докато вторият бе задържан в лондонското предградие Хънслоу.  Виктор Турмаков", "date": "2017.09.20", "title": "The Daily Telegraph: 25-годишен мъж е арестуван в Уелс във връзка с бомбеното нападение в “Парсънс Грийн“"}
{"url": "http://www.focus-news.net/news/2017/09/20/2437727/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Скотланд Ярд съобщава, че 25-годишен мъж е арестуван в уелския град Нюпорт във връзка с терористичното нападение в Лондон. Полицията след това е претърсила обиск в града, пише   The Daily Telegraph.\r\n„Това продължава да бъде бързо-развиващо се разследване. Значима дейност е извършена след нападението в петък“, заяви командир Дийн Хейдън от британските антитерористични служби. „Вече имаме трима задържани и обиски продължават да се провеждат на четири адреса. Детективите в момента провеждат задълбочени разследвания, за да определят всички факти зад нападението“, добави той. „Очакваме обиските да отнемат няколко дни и да доведат до по-нататъшни данни“, добави той. \r\nПървият заподозрян бе арестуван от полицията в английското графство Кент в пристанищната част на град Давър, докато вторият бе задържан в лондонското предградие Хънслоу. \r\n Председателят на Европейския съвет Доналд Туск заяви, че е съгласен да се срещне с британския министър-председател Тереза Мей в Лондон във вторник, 26 септември, за да обсъди Брекзит. Двамата се видяха на четири очи в Ню Йорк, където участват на 72-та сесия на Общото събрание на ООН, предаде  The Daily Express.\r\n„Споразумяхме се да се срещнем в Лондон следващия вторник, за да обсъдим Брекзит“, заяви Туск в личния си профил в социалната мрежа „Туитър“. В петък Мей ще изнесе реч във Флоренция, на която се очаква да представи визията си за бъдещите отношения с ЕС.  \r\nОт британското правителство сочат, че речта ще бъде „значим момент“ и че Мей приема мнения от министрите в правителството преди да я изнесе. \r\nБританският външен министър Борис Джонсън може да подаде оставка, ако министър-председателят Тереза Мей даде сигнал, че ще иска Брекзит „швейцарски стил“, въпреки, че той публично да отрича, че ще направи това. Той също така отрече, че в британското правителство има разделение относно Брекзит-политиката, посочвайки , че „ние сме като гнездо пойни птички“, пише  The Guardian.\r\nНо запознати източници сочат, че Джонсън обмисля оставка, ако Мей реши да проведе „мек“ Брекзит, при който Великобритания ще плаща за достъп до Единния пазар на ЕС. Това е изборът, подобен на споразуменията между Швейцария и Съюза. \r\nЛичен приятел на Джонсън посочи, че той „няма да преживее“ подобна версия на Брекзит. Министърът е притеснен, че Мей подготвя да отправи публичен сигнал, че ще предпочете близки дългосрочни отношения след ЕС, подобни на тези на Норвегия. Според него това би ограничило възможността на Великобритания да общува с другите страни и ще направи така, че страната ще копира регулациите на ЕС. \r\nМощно земетресение с магнитуд 7,1 по скалата на Рихтер предизвика щети в столицата на Мексико. Мащабът на щетите все още не е ясен, но местните медии съобщават за най-малко 48 загинали, както и за неопределен броя хора, които са приклещени в срутили се сгради в града, предаде  The Independent.\r\nТрусът се случва в годишнината на земетресението в Мексико Сити от 1985 г., убило най-малко 500 души. \r\nЗеметресението е регистрирано по-малко от две седмици след опустошителното земетресение с магнитуд 8,1 по скарата на Рихтер, регистрирано край южния щат Чиапас, при което загинаха 98 души. \r\nГеологическата служба на САЩ изчислява, че са последвали най-малко шест афтършока с магнитуд от над 5,0 по скалата на Рихтер след земетресението по-рано този месец.  Земетресението е най-мощното в страната от век насам.", "date": "2017.09.20", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/20/2437728/afp-broyat-na-zaginalite-pri-zemetresenieto-v-meksiko-dostigna-do-65-dushi.html", "text": "Най-малко 65 души са загинали в резултат на земетресението в Мексико, предаде  AFP.\r\nЩатът Морелос, разположен южно от столицата, е най-силно пострадал от земетресението с магнитуд 7,1 по скалата на Рихтер, с  42 регистрирани смъртни случая. В Пуебла, град, разположен югоизточно от Мексико Сити има 11 загинали, докато в щата Мексико, разположен западно от столицата има осем смъртни случая. \r\nВ самата столица има четири официално  потвърдени смъртни случая, но е възможно броят им да се увеличи докато спасителни екипи и доброволци разчистват руините на няколко срутени сгради.  Виктор Турмаков", "date": "2017.09.20", "title": "AFP: Броят на загиналите при земетресението в Мексико достигна до 65 души"}
{"url": "http://www.focus-news.net/news/2017/09/20/2437729/rossiyskaya-gazeta-glavnite-prokurori-na-rusiya-i-na-balgariya-podpisaha-programa-za-savmestni-deystviya.html", "text": "Главният прокурор на Русия Юрий Чайка по време на посещението си в България се договори с колегите си за голям обем съвместни дейности между прокуратурите на двете страни. Той не посети България сам. Това бе по-рано договорено официално посещение на цяла делегация на руската генерална прокуратура, предаде  Российская Газета.\r\nПо време на посещението си Чайка и неговият колега – главният прокурор на България Сотир Цацаров подписаха програма за сътрудничество между прокуратурата на двете страни в периода между 2017 и 2019 г. Програмата е сериозна и важна. Съдържанието ѝ представлява интерес не само за прокурорите. Работата е там, че тя определя основните насоки на взаимодействие на двете страни по редица актуални направления като борбата срещу престъпността и защитата на правата на човека и обществените и държавните интереси. В тях влизах борбата срещу тероризма, наркотрафика, корупцията и нелегалната миграция. \r\nДокументът, под който поставиха подпис двамата главни прокурори, предвижда цял набор съвместни мероприятия. Едно от тях е обучението на служителите на българската прокуратура в Академията на Генералната прокуратура на Русия. По-надолу се предвижда провеждането на кръгли маси по теми „противодействие на финансирането на тероризма“, „борбата срещу радикализацията и насилствения екстремизъм“ и „опит за прилагане на законодателството в борбата срещу корупцията“. \r\nПосещението и преговорите доказват, че списъкът на главните проблеми на двете страни е фактически еднакъв. За Русия и България най-болни са въпросите, свързани с корупцията и връщането на активите придобити с корупция.  Виктор Турмаков", "date": "2017.09.20", "title": "Российская Газета: Главните прокурори на Русия и на България подписаха програма за съвместни действия"}
{"url": "http://www.focus-news.net/news/2017/09/20/2437730/hasan-rouhani-nikoy-poveche-nyama-da-ima-doverie-na-sasht-ako-te-se-otkazhat-ot-yadrenoto-sporazumenie.html", "text": "Президентът на Иран Хасан Роухани заяви, че никоя страна по света няма да има доверие на САЩ, ако Вашингтон се откаже от ядреното споразумение, сключено с Техеран, предаде ТАСС.\r\n„Излизането на САЩ от това споразумение ще има висока цена, защото в следствие на подобни действия няма повече никой да им има доверие“, заяви иранският президент. Според него „всяка дума“ в споразумението „е била изучена от страните преди то да бъде ратифицирано“. „Затова и, ако САЩ няма да се придържат към своите задължения и започнат да пречат на споразумението, това ще доведе до отсъствието на по-нататъшно доверие към САЩ от страна на другите държави“, подчерта президентът. \r\nНа въпрос дали Иран ще изпълняват ядреното споразумение, ако Вашингтон се оттегли от него, Роухани отговори отрицателно. Според него в такъв случай задълженията за Техеран „ще престанат да съществуват“. „Ние лесно можем да се върнем към предишните условия, ако другите участници не бъдат в състояние да изпълнят своите задължения. Добре знаете, че Иран не е инициатор на връщането по този път“, добави той.\r\nРоухани отбеляза, че Техеран „никога не се е стремил да произвежда ядрено оръжие“. Според президента иранската ядрена програма „винаги е имала мирен характер“. „Искаме да използваме ядрена енергия за мирни цели“, уточни той.  Виктор Турмаков", "date": "2017.09.20", "title": "Хасан Роухани: Никой повече няма да има доверие на САЩ, ако те се откажат от ядреното споразумение"}
{"url": "http://www.focus-news.net/news/2017/09/20/2437731/komsomolyskaya-pravda-balgariya-podkrepya-reformite-v-oon.html", "text": "Вицепремиерът и външен министър на България Екатерина Захариева участва в Ню Йорк на среща, посветена на реформите в ООН, организирана и проведена под председателството на президента на САЩ Доналд Тръмп, пише  Комсомольская правда.\r\n„Вече много години се говори за реформи в ООН, но най-накрая достигнахме поне до административната част. Повече от 120 страни подписаха декларация в подкрепа на реформите“, заяви Захариева, подкрепяйки призива на Тръмп и на генералния секретар Антонио Гутереш за съкращаването на бюрокрацията и повишаването на ефективността. \r\n„От 2000 г. насам бюджетът на организацията бе увеличен двойно“, подчерта министърът.  Виктор Турмаков", "date": "2017.09.20", "title": "Комсомольская правда: България подкрепя реформите в ООН"}
{"url": "http://www.focus-news.net/news/2017/09/20/2437732/reuters-egipetskiyat-prezident-prizova-palestintsite-kam-edinstvo-i-mirno-savmestno-sashtestvuvane-s-izrael.html", "text": "Президентът на Египет Абдел Фатах ас Сиси призова палестинците да превъзмогнат различията помежду си и да водят мирно съвместно съществуване с израелците, предаде  Reuters.\r\n„Казвам на палестинския народ, че е извънредно важно да се превъзмогнат различията и да бъдат готови да приемат съвместното съществуване с другите – с израелците в сигурност и безопасност“, заяви Сиси по време на речта си на 72-та сесия на Общото събрание на ООН. \r\nПо-рано с посредничеството на Египет започнаха преговори между президента на Палестинската автономия Махмуд Аббас и групировката „Хамас“. \r\n„Имаме отличен опит в Египет по отношение на мира. Може да повторим този опит още веднъж – мирът и сигурността на израелските граждани заедно с мира и сигурността на палестинските граждани“, добави Сиси. Виктор Турмаков", "date": "2017.09.20", "title": "Reuters: Египетският президент призова палестинците към единство и мирно съвместно съществуване с Израел"}
{"url": "http://www.focus-news.net/news/2017/09/20/2437733/sergey-lavrov-rusiya-ima-interes-ot-vrashtaneto-na-normalnite-otnosheniya-sas-sasht.html", "text": "Руският външен министър Сергей Лавров заяви след срещата си в кулоарите на 72-та сесия на Общото събрание на ООН с държавния секретар на САЩ Рекс Тилърсън, че отношенията между Москва и Вашингтон трябва да се подобрят и че руското правителство има интерес към това, предаде ТАСС.\r\n„Ясно е, че ни е необходимо да поправим тези отношения“, заяви Лавров. „Не ние започнахме спиралата на не много положителните взаимни действия и ние имаме интерес да се върнем към нормалното състояние на нашите двустранни връзки“, заяви Лавров. Същевременно той добави, че е било обърнато сериозно внимание на ситуацията в Сирия. \r\nРуският министър добави, че по време на разговора Тилърсън е потвърдил, че групировката „Джебхат ан Нусра“ е терористична организация, подлежаща на унищожение. „Днес напомнихме на нашите американски колеги, че „Джебхат ан Нусра“, или там както я наричат в момента, е терористична организация. Тилърсън призна, че е наистина така“, добави той.\r\n„Да се надяваме, че това признание ще се прояви и в действията на място“, добави Лавров.  Виктор Турмаков", "date": "2017.09.20", "title": "Сергей Лавров: Русия има интерес от връщането на нормалните отношения със САЩ"}
{"url": "http://www.focus-news.net/news/2017/09/20/2437734/nezavisimaya-gazeta-avtomat-kalashnikov-kulturen-brand-na-rusiya.html", "text": "В Москва по случай Деня на оръжейника се състоя тържествено откриване на паметника на конструктора на стрелково оръжие Михаил Калашников, предаде Независимая Газета.\r\nСкулптурата е дело на Салават Шчербаков и е установена от Руското военно-историческо общество. „Това е в известна степен Иван Кулибин на ХХ век. Въплъщение на най-добрите черти на руския човек“, заяви на церемонията руският министър на културата Владимир Медински. \r\n„Необичайната природна надареност, простота, честност, организационен талант- това е всичко, което позволи да се създаде цяла линия оръжие за защита на отечеството, сред които, разбира се, е автомат „Калашников“ – може да се каже истински културен бранд на Русия“, добави той. Виктор Турмаков", "date": "2017.09.20", "title": "Независимая Газета: Автомат „Калашников“ – културен бранд на Русия"}
{"url": "http://www.focus-news.net/news/2017/09/20/2437735/ria-novosti-sergey-lavrov-i-boris-dzhonsan-obsadiha-vazmozhnostite-pred-dialoga-mezhdu-rusiya-i-velikobritaniya.html", "text": "Външните министри на Русия и на Великобритания Сергей Лавров и Борис Джонсън обсъдиха в кулоарите на 72-та сесия на Общото събрание на ООН перспективите за изграждането на политическия диалог и активизацията на руско-британските връзки, предаде  РИА Новости.\r\n„Министрите обсъдиха перспективите пред изграждането на политическия диалог и активизацията на руско-британските връзки в различните области. От руска страна бе подчертана важността от нормализацията на отношенията чрез взаимноуважителен и равноправен диалог въз основата на общ отчет на интересите“, пише в официален коментар на руското МВнР относно срещата.\r\n„Изразена е готовност за насрещни действия при коригиране на политиката на правителството на Великобритания в руско направление“, пише още в съобщението. Двамата министри също така са обменили мнения по редица актуални международни и регионални проблеми.  Виктор Турмаков", "date": "2017.09.20", "title": "РИА Новости: Сергей Лавров и Борис Джонсън обсъдиха възможностите пред диалога между Русия и Великобритания"}
{"url": "http://www.focus-news.net/news/2017/09/20/2437736/kommersant-prezidentat-na-sasht-e-gotov-da-unishtozhi-kndr-no-se-nadyava-che-nyama-da-e-neobhodimo.html", "text": "Президентът на САЩ Доналд Тръмп говори за първи път пред Общото събрание на ООН с реч за ролята на Съединените щати в света. Речта беше много спорна. По този начин ръководителят на Белия дом посочи миролюбието на страната си, но веднага припомни рязкото  увеличение на военния ѝ бюджет и заплаши \"напълно да унищожи\" Северна Корея. Той повтори няколко пъти, колко важно е да се спазва принципът на суверенитета на държави, но призова народите на КНДР, Иран, Куба и Венецуела да се надигнат срещу своите правителства. Русия президентът на Съединените щати спомена само веднъж, предаде „Коммерсант“.\r\nДебютната реч на Доналд Тръмп пред Общото събрание беше основното събитие на деня в рамките на 72-та сесия на Организацията на обединените нации. За да го слушат, дойдоха ръководителите на почти всички 193 делегации, включително и руският външен министър Сергей Лавров. Веднага след речта на ръководителя на Белия дом заседателната зала бе забележимо празна. \r\nРечта си той започна с изброяването на някои от постигнатите резултати на икономиката на САЩ по време на неговото президентство - за индекси \"ударили рекорд\" и за безработица, паднала до най-ниските нива от 16 години насам. Друг рекорд, според Доналд Тръмп, се очаква в областта на отбраната: САЩ възнамерява да увеличи военните си разходи до $ 700 милиарда и въпреки, че по-долу президентът многократно да декларира миролюбието  на страната си, в речта си посочи, че Вашингтон е готов да използва своите въоръжени сили. в нови горещи точки.\r\n„ Съединените щати няма да имат друг избор, освен да се противопостави на Северна Корея, ако ръководството ѝ няма да промени политиката си и няма да се откаже от ядрените си амбиции. В САЩ има много търпение, САЩ са силни, но ако ние сме принудени да се защитаваме или да защитаваме съюзниците ни, няма да имаме друг избор, освен да унищожим напълно Северна Корея, но се надявам, че да не стане необходимо“ заяви Тръмп. Имаше много подобни противоречия в речта на Доналд Тръмп. По-конкретно, той подчерта няколко пъти, че САЩ не възнамеряват да налагат своята идеология на други страни и преди всичко ще  поставят принципа на суверенитета. \"Ние не се стремим към териториално разширяване или разширяване на нашия начин на живот спрямо  другите\", каза американският лидер. Въпреки това, поради по-нататъшната част на речта му, стана ясно, че във Вашингтон концепцията за суверенитета  се тълкува по много различен начин, отколкото в Москва.\r\n\"Нашият призив за зачитане на суверенитета не отрича призива за действие\", добави президентът, като добави, че хората от Северна Корея, Иран, Куба и Венецуела заслужават много по-добри управници, отколкото тези, които водят тези страни днес.\r\nВластите на КНДР Доналд Тръмп, нарече \"мафия\", обвинявайки ги във унищожаването на милиони свои съграждани. Той добави, че Иран е \"диктатура\" и \"изгорена страна\", която изнася насилие.  Виктор Турмаков", "date": "2017.09.20", "title": "„Коммерсант“ : Президентът на САЩ е готов да унищожи КНДР, но се надява, че няма да е необходимо"}
{"url": "http://www.focus-news.net/news/2017/09/20/2437737/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Доналд Тръмп говори за първи път пред Общото събрание на ООН с реч за ролята на Съединените щати в света. Речта беше много спорна. По този начин ръководителят на Белия дом посочи миролюбието на страната си, но веднага припомни рязкото  увеличение на военния ѝ бюджет и заплаши \"напълно да унищожи\" Северна Корея. Той повтори няколко пъти, колко важно е да се спазва принципът на суверенитета на държави, но призова народите на КНДР, Иран, Куба и Венецуела да се надигнат срещу своите правителства. Русия президентът на Съединените щати спомена само веднъж, предаде „Коммерсант“.\r\nДебютната реч на Доналд Тръмп пред Общото събрание беше основното събитие на деня в рамките на 72-та сесия на Организацията на обединените нации. За да го слушат, дойдоха ръководителите на почти всички 193 делегации, включително и руският външен министър Сергей Лавров. Веднага след речта на ръководителя на Белия дом заседателната зала бе забележимо празна. \r\nРечта си той започна с изброяването на някои от постигнатите резултати на икономиката на САЩ по време на неговото президентство - за индекси \"ударили рекорд\" и за безработица, паднала до най-ниските нива от 16 години насам. Друг рекорд, според Доналд Тръмп, се очаква в областта на отбраната: САЩ възнамерява да увеличи военните си разходи до $ 700 милиарда и въпреки, че по-долу президентът многократно да декларира миролюбието  на страната си, в речта си посочи, че Вашингтон е готов да използва своите въоръжени сили. в нови горещи точки.\r\n„ Съединените щати няма да имат друг избор, освен да се противопостави на Северна Корея, ако ръководството ѝ няма да промени политиката си и няма да се откаже от ядрените си амбиции. В САЩ има много търпение, САЩ са силни, но ако ние сме принудени да се защитаваме или да защитаваме съюзниците ни, няма да имаме друг избор, освен да унищожим напълно Северна Корея, но се надявам, че да не стане необходимо“ заяви Тръмп. Имаше много подобни противоречия в речта на Доналд Тръмп. По-конкретно, той подчерта няколко пъти, че САЩ не възнамеряват да налагат своята идеология на други страни и преди всичко ще  поставят принципа на суверенитета. \"Ние не се стремим към териториално разширяване или разширяване на нашия начин на живот спрямо  другите\", каза американският лидер. Въпреки това, поради по-нататъшната част на речта му, стана ясно, че във Вашингтон концепцията за суверенитета  се тълкува по много различен начин, отколкото в Москва.\r\n\"Нашият призив за зачитане на суверенитета не отрича призива за действие\", добави президентът, като добави, че хората от Северна Корея, Иран, Куба и Венецуела заслужават много по-добри управници, отколкото тези, които водят тези страни днес.\r\nВластите на КНДР Доналд Тръмп, нарече \"мафия\", обвинявайки ги във унищожаването на милиони свои съграждани. Той добави, че Иран е \"диктатура\" и \"изгорена страна\", която изнася насилие. \r\nВ Москва по случай Деня на оръжейника се състоя тържествено откриване на паметника на конструктора на стрелково оръжие Михаил Калашников, предаде Независимая Газета.\r\nСкулптурата е дело на Салават Шчербаков и е установена от Руското военно-историческо общество. „Това е в известна степен Иван Кулибин на ХХ век. Въплъщение на най-добрите черти на руския човек“, заяви на церемонията руският министър на културата Владимир Медински. \r\n„Необичайната природна надареност, простота, честност, организационен талант- това е всичко, което позволи да се създаде цяла линия оръжие за защита на отечеството, сред които, разбира се, е автомат „Калашников“ – може да се каже истински културен бранд на Русия“, добави той.\r\nВицепремиерът и външен министър на България Екатерина Захариева участва в Ню Йорк на среща, посветена на реформите в ООН, организирана и проведена под председателството на президента на САЩ Доналд Тръмп, пише  Комсомольская правда.\r\n„Вече много години се говори за реформи в ООН, но най-накрая достигнахме поне до административната част. Повече от 120 страни подписаха декларация в подкрепа на реформите“, заяви Захариева, подкрепяйки призива на Тръмп и на генералния секретар Антонио Гутереш за съкращаването на бюрокрацията и повишаването на ефективността. \r\n„От 2000 г. насам бюджетът на организацията бе увеличен двойно“, подчерта министърът. \r\nГлавният прокурор на Русия Юрий Чайка по време на посещението си в България се договори с колегите си за голям обем съвместни дейности между прокуратурите на двете страни. Той не посети България сам. Това бе по-рано договорено официално посещение на цяла делегация на руската генерална прокуратура, предаде  Российская Газета.\r\nПо време на посещението си Чайка и неговият колега – главният прокурор на България Сотир Цацаров подписаха програма за сътрудничество между прокуратурата на двете страни в периода между 2017 и 2019 г. Програмата е сериозна и важна. Съдържанието ѝ представлява интерес не само за прокурорите. Работата е там, че тя определя основните насоки на взаимодействие на двете страни по редица актуални направления като борбата срещу престъпността и защитата на правата на човека и обществените и държавните интереси. В тях влизах борбата срещу тероризма, наркотрафика, корупцията и нелегалната миграция. \r\nДокументът, под който поставиха подпис двамата главни прокурори, предвижда цял набор съвместни мероприятия. Едно от тях е обучението на служителите на българската прокуратура в Академията на Генералната прокуратура на Русия. По-надолу се предвижда провеждането на кръгли маси по теми „противодействие на финансирането на тероризма“, „борбата срещу радикализацията и насилствения екстремизъм“ и „опит за прилагане на законодателството в борбата срещу корупцията“. \r\nПосещението и преговорите доказват, че списъкът на главните проблеми на двете страни е фактически еднакъв. За Русия и България най-болни са въпросите, свързани с корупцията и връщането на активите придобити с корупция.", "date": "2017.09.20", "title": "Преглед на някои от основните теми в руския  печат ( Агенция „Фокус“ )"}
{"url": "http://www.focus-news.net/news/2017/09/20/2437738/reks-tilarsan-iranskoto-yadreno-sporazumenie-tryabva-da-bade-revizirano.html", "text": "Държавният секретар на САЩ Рекс Тилърсън заяви, че САЩ искат подкрепа от своите съюзници, за да убеди Иран да поднови преговорите относно споразумението за неговата ядрена програма, предаде  AFP.\r\n„Необходима ни е подкрепа, смятам, от нашите съюзници, от нашите европейски съюзници и от тези на други места, за да отправим послание до Иран, че това споразумение трябва да бъде ревизирано“, заяви Тилърсън. Виктор Турмаков", "date": "2017.09.20", "title": "Рекс Тилърсън: Иранското ядрено споразумение трябва да бъде ревизирано"}
{"url": "http://www.focus-news.net/news/2017/09/20/2437739/ria-novosti-v-meksiko-e-obyaveno-izvanredno-polozhenie-zaradi-moshtnoto-zemetresenie.html", "text": "МВР на Мексико обяви извънредно положение след мощното земетресение, предаде РИА Новости.\r\n„МВР обявява извънредно положение в Мексико заради земетресението с магнитуд 7,1 по скалата на Рихтер“, съобщава министерството от официалния си профил в социалната мрежа „Туитър“.\r\nЗеметресението бе регистрирано в 13:14 часа местно време (21:14 българско време). Мощният трус южно от столицата бе усетена в големи части от страната.  Виктор Турмаков", "date": "2017.09.20", "title": "РИА Новости: В Мексико е обявено извънредно положение заради мощното земетресение"}
{"url": "http://www.focus-news.net/news/2017/09/20/2437740/sport-lestar-pobedi-livarpul-s-20-v-3-iya-krag-na-turnira-za-kupata-na-ligata-na-velikobritaniya.html", "text": "Лестър победи Ливърпул като домакин с 2:0 в мач от  3-ия кръг на турнира за Купата на Лигата.\r\nПопадения отбелязаха Шинджи Оказаки и Ислам Слимани съответно в 65 и 78-та минута от мача. \r\nВ другия мач от 3-ти кръг на турнира Тотнъм победи Барнзли с 1:0.  Виктор Турмаков", "date": "2017.09.20", "title": "Спорт: Лестър победи Ливърпул с 2:0 в 3-ия кръг на турнира за Купата на Лигата на Великобритания"}
{"url": "http://www.focus-news.net/news/2017/09/20/2437741/ria-novosti-sergey-lavrov-e-obsadil-s-reks-tilarsan-polozhenieto-v-iztochna-ukrayna.html", "text": "Руският външен министър Сергей Лавров заяви, че е обсъдил с държавния секретар на САЩ Рекс Тилърсън прилагането на Минските споразумения относно Украйна, предаде  РИА Новости.\r\n„Ситуацията в Украйна трябва да се разреши. Има много ясен подход как това да се постигне – Минските споразумения“, заяви Лавров след срещата си с Тилърсън в кулоарите на 72-та сесия на Общото събрание на ООН. \r\n„Тилърсън потвърди привързаността към споразуменията, които трябва да бъдат напълно приложени“, добави руският министър. Той добави, че руският проект за резолюцията по миротворците в Донбас остава във вида си, в който е бил след разговора между руския президент Владимир Путин и канцлера на Германия Владимир Путин. Виктор Турмаков", "date": "2017.09.20", "title": "РИА Новости: Сергей Лавров е обсъдил с Рекс Тилърсън положението в Източна Украйна"}
{"url": "http://www.focus-news.net/news/2017/09/20/2437742/pregled-na-mezhdunarodnite-novini-do-6-chasa-agentsiya-fokus.html", "text": "Британската полиция съобщи, че е направила трети арест, свързан с терористичното нападение в „Парсънс Грийн“, Лондон, при което бяха  ранени 30 души.\r\nАрестът на 25-годишен заподозрян е извършен в уелския град Нюпорт според официално заявление на британската полиция. Арестът е извършен след обиск в къща в града. \r\n***  Мощно земетресение е разлюляло столицата на Мексико, всявайки паника сред 20-те милиона жители на мегаполиса точно 32 години след опустошителния трус от 1985 г.\r\nГеологическата служба на САЩ съобщава, че магнитудът на труса е 7,1 по скалата на Рихтер, докато сеизмологическият институт на Мексико сочи, че той е 6,8. \r\nМексиканският институт сочи, че епицентърът се намира на седем километра от град Чиаутла де Тапиа в съседния до столицата щат Пуебла. \r\n*** Израелският министър-председател Бенямин Нетаняху заяви, че ще се бори срещу спускащата се над Близкия изток „ иранска завеса“. Той заяви, че няма да позволи на Техеран да установи постоянно присъствие в Сирия“.\r\n„От Каспийско до Средиземно море, от Техеран до Тартус, иранска завеса се спуска над Близкия изток“, заяви Нетаняху по време на речта си на 72-та сесия на Общото събрание на ООН, видоизменяйки прочутата реч на британския министър-председател Уинстън Чърчил, с която той поставя началото на Студената война, обявявайки „Желязната завеса“.\r\n*** Френският президент Еманюел Макрон заяви във вторник пред Общото събрание на ООН, че Парижкото споразумение за климата няма да подлежи на прегодоговорка.\r\n„Това споразумение няма да бъде предоговорено“, каза Макрон, като добави, че „вратата е отворена“, ако САЩ пожелаят да се включат обратно. \r\n*** Американският президент Доналд Тръмп предупреди за опасността от „престъпни нации“, по време на първата си реч пред Общото събрание на ООН във вторник.\r\nОт медията поясняват, че държавният глава говори за режимите в Иран и Северна Корея. \r\nТръмп нарече правителството в Техеран „корумпирана диктатура“, докато според него, лидерът на Северна Корея Ким Чен-ун е „ракетен човек“, тръгнал по самоубийствен път. \r\n*** Поне един човек е починал, а двама са в неизвестност, след като урагана „Мария“ удари Гваделупа. Това са съобщили местните власти във вторник. \r\nТова е първата жертва на природното бедствие в региона на Карибите. Според данните, човекът е починал след като е бил ударен от падащо дърво. \r\n***", "date": "2017.09.20", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/20/2437743/afp-broyat-na-zaginalite-pri-zemetresenieto-v-meksiko-dostigna-do-91-dushi.html", "text": "Броят на загиналите при труса, регистриран край мексиканската столица е достигнал до 91 души  според предварителните данни, събрани от местните власти, предаде  AFP.\r\nВ столицата Мексико са регистрирани 15 смъртни случаи. В разположената южно до нея провинция Морело са загинали 42 души. В град Пуебла, разположен югоизточно от столицата има 26 загинали, докато в западно-разположения щат Мексико има осем загинали. \r\nБроят на загиналите може да се увеличи. В момента спасителни екипи и доброволци разкопават останките от 29 срутили се сгради в столицата.  Виктор Турмаков", "date": "2017.09.20", "title": "AFP: Броят на загиналите при земетресението в Мексико достигна до 91 души"}
{"url": "http://www.focus-news.net/news/2017/09/20/2437744/aleksandar-vuchich-situatsiyata-po-sveta-napomnya-na-polozhenieto-predi-parvata-svetovna-voyna.html", "text": "Според президента на Сърбия Александър Вучич съвременното положение на света напомня силно на ситуацията преди Първата световна война, предаде ТАСС.\r\n„Смятам, че светът в момента е в много опасна ситуация. Много тежки неща могат да се чуят. Остава да се види какво ще кажат за това представителите на Иран, Венецуела, Северна Корея , а също така на Китай и на другите страни. Съществуват определени паралели със ситуацията преди Първата световна война и някои други исторически периоди“, заяви Вучич. Според него за Сърбия като малка по население и територия страна „е най-добре да бъде тиха и извън всякакви радари“, да се грижи за себе си и за бъдещето на децата си. \r\nСтраната „следва да направи всичко, за да не се оказва никога в списъка на държавите, които американския президент е изпратил по дяволите“, да води разумна политика, за да запази себе си и народа си. \r\n„Мога да кажа, че всяка дума на президента Тръмп (по време на речта му пред Общото събрание) ще бъде анализирана. Бе видимо дълбоко, дълбоко разделение около неговата реч“, добави Вучич.  Виктор Турмаков", "date": "2017.09.20", "title": "Александър Вучич: Ситуацията по света напомня на положението преди Първата световна война"}
{"url": "http://www.focus-news.net/news/2017/09/20/2437745/sport-bolonya-zavarshi-naravno-s-inter-s-11-v-mach-ot-italianskoto-parvenstvo.html", "text": "Мачът от пети кръг на италианската Серия А между Болоня и Интер завърши наравно с резултат 1:1.  \r\nНа мача, провел се на стадион Ренато Дал'Ара в Болоня, точно попадение за домакините отбеляза Симоне Верди в 32-та минута. Резултатът бе изравнен от Мауро Икарди в 77-та минута.  Виктор Турмаков", "date": "2017.09.20", "title": "Спорт: Болоня завърши наравно с Интер с 1:1 в мач от италианското първенство"}
{"url": "http://www.focus-news.net/news/2017/09/20/2437746/ria-novosti-prezidentat-na-venetsuela-nareche-donald-tramp-noviyat-hitler.html", "text": "Президентът на Венецуела Николас Мадуро, коментирайки речта на президента на САЩ Доналд Тръмп на 72-та Сесия на Общото събрание на ООН, го нарече „новият Хитлер“ в международната политика, предаде РИА Новости.\r\n„Агресивната реч на новия Адолф Хитлер в международната политика, Доналд Тръмп, смятащ себе си за владетел на света, бе оправена срещу народа на Венецуела, но никой не смее да ни заплашва“, заяви Мадуро. \r\nВ своята програмна реч пред Общото събрание Тръмп разкритикува властите на Венецуела за диктатурата и следването на „провалената социалистическа идеология“, която според него е довела страната до колапс. \r\nТой отбеляза, че Вашингтон и занапред ще води политика на санкционен натиск по отношение на Каракас.  Виктор Турмаков", "date": "2017.09.20", "title": "РИА Новости: Президентът на Венецуела нарече Доналд Тръмп „новият Хитлер“"}
{"url": "http://www.focus-news.net/news/2017/09/20/2437747/aktualna-patna-patna-obstanovka.html", "text": "В сутрешните часове по-значителна ще бъде облачността над Северна и Източна България, възможно е и да превали. Това съобщиха от пресцентъра на Агенция „Пътна инфраструктура”. Минималните температури ще са предимно между 13° и 18°. На 20 септември 2017 г. от запад на изток ще се развива купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в западните и централните райони на Северна България. Има условия за градушки. Ще духа до умерен вятър от юг-югоизток, който след обяд ще започне да се ориентира от северозапад и с него ще нахлува хладен въздух. Дневните температури в западната половина от страната ще се понижат и ще са около 25-26°, а в югоизточните райони, където през по-голямата част от деня ще бъде предимно слънчево, ще останат все още високи - до 33-34°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n- път I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.; област Стара Загора: от км 163+000 до км 165+300 посока Бургас, движението се пренасочва в изпреварваща лента,  поради ремонт на пътна настилка в активна лента. Срок до 20.09.2017 г.                 \r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 25.09.2017 г. от 13.00 часа до 15.00 часа и на 28.09.2017 г. от 13.00 часа до 15.00 часа;  област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Девня-Варна  от км 182+000 до км  186+000 – рязане на храсти. Движение с повишено внимание. Срок до 20.09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 22.09.2017 г.; от км 451+000+до км 454+000 Карнобат-Соколово ще се извършат геодезически измервания. Движение с повишено внимание. Срок до 21.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти,машинно и ръчно косене/. Стесняване на една от лентите за движение. Срок до 21.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 21.09.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път  III-2008 Повеляново-Езерово-Варна от км 12+000 до км 12+250 – направа на регули и  италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017 г .; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г.; път III-207 Жегларци-Кочмар от км 42+000 до км 46+000 – частични ремонти на асфалтовата настилка. Срок до 22.09.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: \r\nПът II-81 Берковица-Монтана от км 76+000 до км 89+832 – движение в една лента по поради рязане и премахване на дървета и клони застрашаващи движението по пътното платно. Преминаването се регулира от сигналисти. Срок до 21.09.2017 г.; път ІІІ-133 с. Михайлово-Лом от км 36+368  до км 70+349 – движение в една лента поради ремонтни дейности по асфалтовата настилка. Преминаването се регулира от сигналисти. Срок до 21.09.2017 г.; път ІІІ-162 Миланово-Горна Бела Речка от км 12+350 до км 18+786 движение в една лента, поради частични ремонтни дейности на асфалтовата настилка. Преминаването се регулира от сигналисти.  Срок до 21.09.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 поетапно затваряне на лява и дясна ленти за движение, поради ремонт на пътно тяло. Срок до 20.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание спрямо поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор при км 19+435 /мост над р. Чинар дере/ в с. Поройна – движение в една лента спрямо поставена вертикална сигнализация и светофарна уредба, поради ремонтни дейности.\r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Движението се регулира от сигналисти. Срок до 21.09.2017 г.; път III-2001 Писанец-Ветово-Глоджево от км 0+000 до км 25+000 – ремонтни дейности по асфалтовата настилка. Срок до 21.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.;  път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-866 Смолян-Стойките /в чертите на гр. Смолян/ от км 0+000 до км 9+000 – частични ремонти в асфалтовата настилка Движение с повишено внимание в свободната лента, съобразно създадената организация на движение. Срок до 20.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8641 Пампорово-Смолян от км 6+000 до км 6+020 – ремонт на пропаднала дъждо-приемна шахта е стеснена част от лявата лента за движение. Движение с повишено внимание. Срок до 21.09.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 В.Търново-Гурково-Н.Загора и пътни връзки от км 56+920 до км 5 9+720 - в участъка от км 56+920 до км 58+820/в регулацията на гр.Гурково/. \r\nобходни маршрути: поотделно за автомобили над 12 т. и автомобили под 12 т. \r\n         1.Тежкотоварното движение на МПС над 12 т. да се отклонява по обходен маршрут:Велико Търново- Омуртаг- пътII-48/Котленски проход/-Котел „Петолъчкатa-„ пътI-6” и oбратно.           \r\n2. Движението на МПС до 12 т в посока север-юг преминава по път II-55/Проход на Републиката/ до км 55+800, където да се отклонява през четвъртокласния път IV- 53438” Димовци- Николаево до кръстовището с пътI-6:\r\n3.Движението на МПС до 12 т. в посока юг-север да се пренасочва по градската улична мрежа на гр. Гурково до км 56+700 на път II-55 В.Търново- Гурково.\r\nСрок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.20", "title": "Актуална пътна пътна обстановка"}
{"url": "http://www.focus-news.net/news/2017/09/20/2437748/predstoyashti-sabitiya-v-stranata-za-20-septemvri-agentsiya-fokus.html", "text": "***\r\nМинистър-председателят Бойко Борисов ще се срещне с полския премиер Беата Шидло. По-късно двамата министър-председатели ще поднесат венци пред Паметника на Незнайния воин, а след това ще отправят официални приветствия на Българо-полския бизнес форум в София Тех парк.\r\n***\r\nОт 14.45 часа в Народното събрание председателят на Народното събрание Димитър Главчев ще се срещне с полския премиер Беата Шидло.\r\n***\r\nОт 9.00 часа ще се проведе редовно пленарно заседание. \r\n***\r\nОт 8.00 часа при входа на тръбата на тунел „Витиня“ министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Витиня“, непосредствено преди пускането на движението по ремонтираната тръба за Варна.\r\n***\r\nОт 10.30 часа в двора на „Провадсол“ АД край Провадия министърът на културата Боил Банов ще провери хода на реставрационните и консервационните работи в най-стария солодобивен обект в Европа - Провадия-Солницата (5500 – 4250 г. пр. Хр.). \r\n***\r\nОт 11.30 часа на ул. „Верещагин“ министърът на вътрешните работи Валентин Радев ще открие официално обновената сграда на пожарната служба в Севлиево.\r\n***\r\nВ Представителството на ЕК в България („Дом на Европа“), ще се проведе международна конференция на тема „Децата в дигиталната ера“. \r\n***\r\nОт 9.30 часа 16 състав на Специализирания наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Х., обвинени в тероризъм. \r\n***\r\nОт 10.00 часа 5 състав на Специализирания наказателен съд ще гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д., Петър П., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Роза П., Валери М., Ивайло Г., Кирил С., Атрина Т., Калоян М., Матен А., обвинени в образуване и ръководене на организирана престъпна група.\r\n***\r\nОт 10.00 часа 10 състав на Специализирания наказателен съд ще гледа делото срещу Владимир Н., Томи Х., Стоян Ст., обвинени в образуване и ръководене на организирана престъпна група.\r\n***\r\nОт 10.00 часа в Гранд хотел София БЧК ще представи резултатите от проведения проект за подпомагане на лица, получили международна закрила на територията на ЕС. Представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие.\r\n***\r\nОт 10.00 часа на голямата поляна в Южния парк БЧК - София организира празник за отбелязване на Световния ден на Мира.\r\n***\r\nОт 11.00 часа на ул. „Адам Мицкевич“ 2А ЧЕЗ Разпределение България  ще представи проект за изграждането на нов технически учебен център, в който бъдещи и настоящи електротехници ще придобиват и усъвършенстват практически умения.   \r\n***\r\nОт 11.00 часа пред Министерски съвет ще се проведе протест на  Български вегански съюз.\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х., Любен М. обвинени в образуване и ръководене на организирана престъпна група.\r\n***\r\nОт 11.00 часа в Заседателна зала 1 в Ректората на Софийския университет „Св. Климент Охридски” Майкъл О’Флаерти ще изнесе лекция на тема: “Борбата с омразата в нашите общества“.\r\n***\r\nОт 11.00 часа в залата на Възрожденското училище в Националния исторически музей ще се състои публичната лекция на гл. уредник от НИМ Мария Златкова - „От фонда на Националния исторически музей - исторически събития от времето на Третото българско царство, отразени в пощенски картички и снимки\".\r\n***\r\nОт 11.00 часа при от административната сграда на район „Възраждане“ на бул. „Александър Стамболийски“ 62 район „Възраждане“-СО ще се включи в Европейската седмица на мобилността с флаш моб „Класиката е на мода“.\r\n***\r\nОт 11.30 часа пред паметника „Цар Освободител\" пред Народното събрание ще се проведе протест на работниците и служителите на дружеството „ЕМКО\" ООД.\r\n***\r\nОт 11.30 часа в поделение \"Малашевци\" на „Столичен автотранспорт” ЕАД Жени водачи на автобуси ще мерят сили в демонстрационна надпревара в \"Деня на отворени врати\".\r\n***\r\nОт 12.00 часа на ул. „Битоля“ 2  в район Красно село кметът на София Йорданка Фандъкова ще провери изграждането на детска площадка.\r\n***\r\nОт 13.00 часа в Национален пресклуб БТА Националният център за развитие на ромите в България ще проведе Пресконференция и дискусия на тема: „Навлизането на исляма в ромските квартали на страната”.\r\n***\r\nОт 14.00 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура „Открий ме”.\r\n***\r\nОт 16.00 часа в Княжевската градина пред Монумента на Съветската армия ще се състои Ден на бойните спортове и изкуства.\r\n***\r\nОт 10.00 часа в залата на хотел „Paradise blue” заместник-министърът на вътрешните работи Милко Бернер, директори на дирекции и представители на МВР ще присъстват на откриването на 62-ри конгрес на Международната полицейска асоциация.\r\n***\r\nОт 10.00 часа в ОДМВР-Благоевград ще се състои брифинг във връзка със стартирането на 24-часова специализирана полицейска операция по безопасност на движението. \r\n***\r\nОт 10.00 часа в зала 101 на Общината ще се проведе обучение на специалисти – социални работници към дирекция „Социално подпомагане” от Област Благоевград, организирана от Местната комисия за борба с трафика на хора, Национална комисия за борба с трафика на хора и Община Благоевград.\r\n***\r\nОт 09.00 часа в пресклуба на БТА ще се проведе пресконференция на членовете на Комисията по културата и образование в Европейския парламент, по повод работното им посещение във Велико Търново. \r\n***\r\nОт 10.30 часа в зала 302 в Общината ще се състои брифинг, на който ще бъде представен напредъка на водещите проекти, по ОПРР, по които Община Велико Търново работи. \r\n***\r\nОт 12.30 часа в пресклуба на БТА ще се състои пресконференция на екипа, ръководил археологическите разкопки на крепостта \"Ряховец\". Ще присъства кметът на Горна Оряховица инж. Добромир Добрев, археолозите Хитко Вачев и Илиян Петракиев, както и ръководителят на доброволците, участвали в проучванията. \r\n***\r\nОт 13.30 часа в СУ „Емилиян Станев“ ще се проведе открит урок пред учениците за повишаване на знанията им за безопасно използване на асансьори, ескалатори и подвижни пътеки. \r\n***\r\nОт 19.00 часа на „Циркова площадка“ ще се проведе ексклузивното издание на Coca-Cola The Voice Happy Energy Tour.\r\n***\r\nОт 10.00 часа пред сградата на Община Варна ще се проведе мирен протестен митинг в подкрепа на идеята за изграждане на паметник на легендарния български герой от XIX в. Вълчан войвода. \r\n***\r\nОт 11.00 часа в зала на Център „Работа” към Дирекция „Бюро по труда” – Варна ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна. \r\n***\r\nОт 11.00 часа в залата на Общински съвет – Видин ще се състои междинната пресконференция по проект № BG05М9ОP001-2.004-0031 „Устойчиво развитие на услугите за социално включване в община Видин” на Оперативна програма “Развитие на човешките ресурси” 2014-2020 г.\r\n***\r\nОт 10.30 часа в Заседателната зала на Областна администрация - Враца, ет.6  ще се проведе работна информационна среща с кметове на общини от областта, представители на Областна дирекция на МВР, сектор \"Пътен контрол\",  СБА, Областно пътно управление - Враца, Областен отдел \"Автомобилна инспекция\", РУО - Враца, отдел \"Закрила на детето\" и дирекция \"Социално подпомагане“, във връзка с инициативите, посветени на Европейския ден без загинали на пътя.\r\n***\r\nОт 19.00 часа камерна сцена на ДКТ ще бъде представена постановката „Тартюф“ по Молиер.\r\n***\r\nОт 9.30 часа в Детска градина № 12 ще се състои Куклен спектакъл „Косе Босе“ на Държавен куклен театър „Дора Габе“.\r\n***\r\nОт 10.00 часа в залата на Погребална агенция „Харон“ ще се състои погребението на Янко Янков – ветеран от Втората световна война с принос за развитие на Духовия оркестър и активна гражданска позиция.\r\n***\r\nОт 17.00 часа в Музей в Градски парк „Св. Георги“ ще бъде представена Изложба „За свободата на Добруджа. 100 години от смъртта на ген.-лейтенант Иван Колев и 130 години от рождението на генерала от артилерията Георги Попов“.\r\n***\r\nОт 13.30 часа в ОУ „Марин Дринов“ пътни полицаи и мотоциклетисти ще изнесат урок на тема: „Безопасността при движение на две колела“.\r\n***\r\nОт 9.00 часа в зала № 5 на Окръжен съд – Пловдив започва дело срещу двама мъже, обвинени в причиняване на смърт по непредпазливост в община Раковски\r\n***\r\nОт 10.00 часа в зала 2 Районен съд – Пловдив ще се гледа делото срещу мъж, на когото са повдигнати 4 обвинения – за блудство, заплаха за убийство, повреждане на движими вещи, на обща стойност 70,00 лв и нарушаване на обществения ред\r\n***\r\nОт 10.30 часа, в СУ „Братя Миладинови“ ще се проведе открит урок по асансьорна безопасност. На събитието ще присъства председателят на ДАМТН Петър Горновски, главният секретар на агенцията Валентин Чиликов и областният управител Здравко Димитров. \r\n***\r\nОт 10.30 часа кметът на район \"Северен\" инж. Ральо Ралев ще направи първа копка, с която ще даде старт на строително-ремонтните дейности по изграждане на паркинг на ул. \"Полковник Сава Муткуров\" №  65\r\n***\r\nОт 11.00 часа в сградата на Център за обществена подкрепа, ул. Неофит Бозвели № 38 ще отбележат 5 години от откриването на „синя стая” – специализирано помещение за изслушване на деца, участници в правни процедури\r\n***\r\nОт 18.30 часа в Лапидариума Регионален исторически музей – Русе ще отбележи Международния ден на лешоядите.\r\n***\r\nОт 10.00 часа в Зала 2 на Община Стара Загора ще се състои презентация и демонстрация на решения за дигитализация на всички видове документи до формат А2+.\r\n***\r\nОт 17.00 часа кметът Живко Тодоров заедно с министъра на младежта и спорта Красен Кралев ще посети Дома за деца лишени от родителски грижи „Българка“.\r\n***\r\nОт 20.00 часа на стадион „Берое“ ще се проведе събитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“.\r\n***\r\nОт 17.30 часа в сградата на Областната администрация-Хасково заместник-министърът на регионалното развитие и благоустройството Деница Николова ще открие обществено обсъждане за програмата и приоритетите на МРРБ по време на Председателството на ЕС от България и Ден на европейското сътрудничество.\r\n***\r\nОт 17.30 часа в читалище „Родопска искра 1880” в Чепеларе директорът на Държавен архив – Смолян Зоя Начева ще проведе среща с жителите на Чепеларе и ще им представи презентация с нови разкрития за живота и делото на Капитан Петко войвода.", "date": "2017.09.20", "title": "Предстоящи събития в страната за 20 септември (Агенция „Фокус”)"}
{"url": "http://www.focus-news.net/news/2017/09/20/2437749/predstoyashti-mezhdunarodni-sabitiya-za-20-septemvri-agentsiya-fokus.html", "text": "Канцлерът на Германия Ангела Меркел ще присъства на митинги в няколко града, включително Хамбург. Нейният противник, социалдемократът Мартин Шулц ще говори пред избиратели в Емден. . Турция е домакин на военни учения на Нато, във време в което отношенията ѝ с Алианса не са на високо ниво. : Ураганът „Мария“ удари Доминика и Гваделупа и продължава пътя си през Карибите.", "date": "2017.09.20", "title": "Предстоящи международни събития за 20 септември ( Агенция „Фокус“ )"}
{"url": "http://www.focus-news.net/news/2017/09/20/2437750/nimh-na-mesta-shte-ima-kratkotrayni-valezhi-i-gramotevitsi-ima-usloviya-i-za-gradushki.html", "text": "Днес от запад на изток ще се развива купесто-дъждовна облачност и на места главно в северозападната половина на страната ще има краткотрайни валежи, придружени с гръмотевици. Има условия и за градушки. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа до умерен вятър от юг-югоизток, който след обяд ще започне да се ориентира от северозапад и с него ще нахлува хладен въздух. Максималните температури  ще са от 25-26° в западната половина на страната, до 33-34° в югоизточните райони, където през по-голямата част от деня ще бъде предимно слънчево.\r\nНад Черноморието в сутрешните часове на места ще има мъгла или ниска облачност. Около и след обяд ще преобладава слънчево време, с временни увеличения на облачността, по-значителни по северното крайбрежие, но вероятността за валеж е малка. Ще духа до умерен вятър от юг-югоизток. Максималните температури ще са 25-28°. Температурата на морската вода е 24°. Вълнението на морето ще бъде около 2 бала, след обяд ще се усили до 3.\r\nНад планините в западната половина на страната облачността ще се увеличава и ще бъде предимно значителна. Ще има краткотрайни валежи от дъжд, придружени с гръмотевици, по-интензивни в Стара планина. Над планините в Източна България ще преобладава слънчево време. Ще духа умерен до силен вятър от юг-югозапад. Максималната температура на височина 1200 метра ще е около 20°, на 2000 метра – около 13°.\r\nАтмосферното налягане е и ще остане по-ниско от средното за месеца, привечер ще започне да се повишава.", "date": "2017.09.20", "title": "НИМХ: На места ще има краткотрайни валежи и гръмотевици, има условия и за градушки"}
{"url": "http://www.focus-news.net/news/2017/09/20/2437751/ministar-predsedatelyat-boyko-borisov-shte-se-sreshtne-s-premiera-na-polsha-beata-shidlo.html", "text": "Министър-председателят Бойко Борисов ще се с полския премиер Беата Шидло, съобщиха от правителствената информационна служба. Двамата ще проведат среща на “четири очи”, която ще бъде последвана от пленарни разговори между правителствените делегации. Основни теми на разговорите са развитието на двустранното сътрудничество с акцент върху икономическите отношения, както и приоритетите по време на Българското председателство на Съвета на ЕС, миграционният натиск към Европа и охраната на външните граници, както и други въпроси от европейския дневен ред.\r\nПо-късно двамата министър-председатели ще отправят официални приветствия на Българо-полския бизнес форум в София Тех парк. \r\nПо време на официалното си посещение полският министър-председател Беата Шидло ще се срещне и с председателя на Народното събрание Димитър Главчев.", "date": "2017.09.20", "title": "Министър-председателят Бойко Борисов ще се срещне с премиера на Полша Беата Шидло"}
{"url": "http://www.focus-news.net/news/2017/09/20/2437752/sofiya-puska-se-dvizhenieto-po-remontiranata-traba-za-varna-na-tunel-vitinya-na-avtomagistrala-hemus.html", "text": "Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще направят инспекция на тунел „Витиня“, непосредствено преди пускането на движението по ремонтираната тръба за Варна. Това съобщиха от пресцентъра на Министерство на регионалното развитие и благоустройството.\r\nТунел „Витиня“ е най-дългият у нас - 1195 м. В експлоатация е от 1984 г. Възстановителните дейности в тръбата за Варна стартираха на 27 юни м. г. като движението досега се извършваше двупосочно в тръбата за София. \r\nСъбитието ще се проведе от 8.00 часа, при входа на тръбата на тунел „Витиня“, пътувайки от София към Варна.", "date": "2017.09.20", "title": "София: Пуска се движението по ремонтираната тръба за Варна на тунел „Витиня“ на автомагистрала „Хемус“"}
{"url": "http://www.focus-news.net/news/2017/09/20/2437753/interfaks-sled-zemetresenieto-v-meksiko-vulkanat-popokatepetal-se-e-aktiviziral.html", "text": "Вулканът Попокатепетъл в Мексико изригна след мощното земетресение край столицата на страната, предаде Интерфакс.\r\nВулканът, разположен край Мексико сити е изхвърлил стълб дим. По-рано той стана активен на 22 август, когато височината на изхвърлената пепел се издигна на височина четири километра.\r\nМексиканските сеизмолози в момента оценяват ситуацията на вулкана на „червено равнище“ на тревога – едно от най-високите.  Виктор Турмаков", "date": "2017.09.20", "title": "Интерфакс: След земетресението в Мексико вулканът Попокатепетъл се е активизирал"}
{"url": "http://www.focus-news.net/news/2017/09/20/2437754/tass-prezidentat-na-armeniya-zayavi-che-gotov-da-izprati-mirotvortsi-v-siriya.html", "text": "Президентът на Армения Серж Саркисян заяви, че страната му е готова да изпрати миротворци в Сирия, предаде ТАСС.\r\n„Готови сме да участваме във възможните обсъждания около формирането на миротворческите усилия в Сирия под егидата на съответния мандат на ООН“, заяви Саркисян по време на речта си пред Общото събрание на Световната организация. „За жалост продължава да бъде сериозно предизвикателство съществуващата нестабилност в Близкия изток. Ние с голяма болка следим сирийската криза и хуманитарната криза в страната, от която страда цивилното население, в това число и арменската общност в страната“, добави той. \r\nСпоред него „Армения доколкото може се стреми да смекчи страданията на сирийския народ, оказвайки хуманитарна помощ“.   Виктор Турмаков", "date": "2017.09.20", "title": "ТАСС: Президентът на Армения заяви, че готов да изпрати миротворци в Сирия"}
{"url": "http://www.focus-news.net/news/2017/09/20/2437755/ria-novosti-generalniyat-sekretar-na-oon-izrazi-saboleznovaniya-vav-vrazka-sas-zemetresenieto-v-meksiko.html", "text": "Генералният секретар на ООН Антонио Гутереш изрази съболезнования във връзка с гибелта на хората и разрушенията в Мексико след мощното земетресение в страната, предаде  РИА Новости.\r\n„Генералният секретар е опечален от гибелта на хората и щетите в резултат на земетресението в Мексико. Той също така изразява съболезнования към правителството и народа на Мексико и желае скорошното оздравяване на пострадалите“, заяви официалният представител на ООН Стефан Дюжарик. Той отбеляза, че Световната организация е готова да окаже помощ. \r\nЗеметресението с магнитуд 7,1 бе регистрирано във вторник в 13:14 часа местно време (21:14 часа българско време. До момента, по официални данни, са загинали 139 души.  Виктор Турмаков", "date": "2017.09.20", "title": "РИА Новости: Генералният секретар на ООН изрази съболезнования във връзка със земетресението в Мексико"}
{"url": "http://www.focus-news.net/news/2017/09/20/2437756/prezidentat-rumen-radev-shte-napravi-izkazvane-pred-obshtoto-sabranie-na-oon.html", "text": "Президентът Румен Радев е на работно посещение в САЩ. Това съобщиха от прессекретариата на държавния глава. Румен Радев ще представи България в рамките на 72-рата сесия на Общото събрание на ООН. Днес той ще направи изказване пред Общото събрание на ООН (около 19.00 часа българско време).\r\nБългарският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги. По-късно през деня Румен Радев ще участва в конференция, посветена на предотвратяването на използването на интернет за терористични цели.\r\nНа 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България. \r\nНа 22 септември президентът Радев ще проведе среща с Генералния секретар на ООН Антониу Гутериш. По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност.\r\nНа 23 септември и 24 септември държавният глава ще посети Чикаго и ще се срещне с представители на българската общност. Румен Радев ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”.\r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2017.09.20", "title": "Президентът Румен Радев ще направи изказване пред Общото събрание на ООН"}
{"url": "http://www.focus-news.net/news/2017/09/20/2437757/ministar-boil-banov-shte-poseti-praistoricheskata-kamenna-krepost-provadiya-solnitsata.html", "text": "Министърът на културата Боил Банов ще посети най-стария солодобивен обект в Европа - Провадия-Солницата (5500 – 4250 г. пр. Хр.). Това съобщиха от пресцентъра на Министерството на културата. Министър Банов ще провери хода на реставрационните и консервационните работи в обекта от 10.30 часа, в двора на „Провадсол“ АД край Провадия. Дейностите се извършват с подкрепата на Министерството на културата. \r\nАрхеологическият комплекс, който включва солодобивен център и некропол, се проучва от 2005 г. от интердисциплинарен екип на Националния археологически институт с музей към БАН и Историческия музей в Провадия, с участието и на други български и чужди специалисти. Ръководител на екипа е чл.-кор. проф. Васил Николов (НАИМ-БАН). \r\nПроучванията вървят едновременно с теренната консервация и реставрация на каменните структури, предимно на каменната крепост, построена в началото на късната каменно-медна епоха - около 4600 г. пр. Хр. По време на теренното проучване обектът се радва на многобройни посетители, а за 22 септември т.г. се подготвя Ден на отворените врати. \r\nПраисторическият солодобивен и градски център предоставя информация за откритата тук преди 7500 г. и практикувана до днес технология за получаване на сол чрез изваряване на разсол (солена изворна вода), за фортификацията и икономиката на района по долното течение на Провадийска река и край Варненските езера. Необходимостта от отбрана и опазване на най-голямото богатство на онази епоха - солта, довежда до построяването на каменна крепост с отбранителни стени, високи 4 - 5 м., около 4700 г. пр. Хр. Трите етапа на праисторическата каменна крепост Провадия-Солницата (4700 - 4250 г. пр. Хр.) представят нововъведения в крепостното строителство, които доскоро се считаха за открития на много по-късно време.", "date": "2017.09.20", "title": "Министър Боил Банов ще посети праисторическата каменна крепост Провадия-Солницата"}
{"url": "http://www.focus-news.net/news/2017/09/20/2437758/gl-komisar-hristo-terziyski-8-dushi-sa-zadarzhani-pri-politseyska-aktsiya-sreshtu-narkotrafika-v-stolichniya-kvartal-mladost-kasno-snoshti.html", "text": "8 души са задържани при полицейска акция срещу наркотрафика в столичния квартал „Младост“ късно снощи. Това каза директорът на главна дирекция „Национална полиция“ главен комисар Христо Терзийски в предаването „Тази сутрин“ по БТВ.  „Това е операция на звеното за противодействие на наркоразпространението на столичната дирекция на вътрешните работи. Колегите провеждат специализирана полицейска операция, при която до момента имаме задържани 8 лица, но продължават процесуалните и следствени действия. Правят се обиски и претърсвания на много адреси на територията на столицата“, обясни гл. комисар Терзийски. „Това е група за разпространение на наркотици. Под ръководството на Софийска градска прокуратура днес ще бъдат прецизирани обвинения на конкретни лица“, допълни той. \"Колегите продължават, най-вероятно ще има и още арести\", каза още гл. комисар Терзийски.", "date": "2017.09.20", "title": "Гл. комисар Христо Терзийски: 8 души са задържани при полицейска акция срещу наркотрафика в столичния квартал „Младост“ късно снощи"}
{"url": "http://www.focus-news.net/news/2017/09/20/2437759/sport-svetovnoto-parvenstvo-po-koloezdene-na-pista-prez-2019-g-shte-se-provede-v-polskiya-grad-prushkov.html", "text": "Световното първенство по колоездене на писта през 2019 г. ще се проведе в полския град Прушков.\r\nГрадът бе домакин на първенството и през 2009 г.  Виктор Турмаков", "date": "2017.09.20", "title": "Спорт: Световното първенство по колоездене на писта през 2019 г. ще се проведе в полския град Прушков"}
{"url": "http://www.focus-news.net/news/2017/09/20/2437760/ministar-valentin-radev-shte-otkrie-renoviranata-sgrada-na-pozharnata-sluzhba-v-sevlievo.html", "text": "От 11.30 часа министърът на вътрешните работи Валентин Радев ще открие официално обновената сграда на пожарната служба в Севлиево, съобщиха от пресцентъра на министерството. На церемонията ще присъства и директорът на ГД „Пожарна безопасност и защита на населението“ главен комисар Николай Николов. Стойността на извършените строително-инвестиционните дейности възлиза на над 320 хил. лева, осигурени по Оперативна програма „Региони в растеж“, както и 30 хил. лева съфинансиране от общината. \r\nПреди церемонията, в 11.00 часа, министър Радев и главен комисар Николов ще посетят и на място ще се запознаят с работата на новооткрития Общински координационен център в административната сграда на Община Севлиево.", "date": "2017.09.20", "title": "Министър Валентин Радев ще открие реновираната сграда на пожарната служба в Севлиево"}
{"url": "http://www.focus-news.net/news/2017/09/20/2437761/narodnite-predstaviteli-shte-izberat-chlenovete-na-vss-ot-parlamentarnata-kvota.html", "text": "Народните представители ще изберат членове на съдийската и прокурорската колегия на Висшия съдебен съвет от парламентарната квота. Това се посочва в проектопрограмата за работа на Народното събрание. На 7 септември 18-те кандидати за членове на ВСС бяха изслушани в правната парламентарна комисия. За първи път парламентът ще избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Народното събрание ще излъчи 11 членове на ВСС - шестима в съдийската колегия на съвета и петима – в прокурорската. Най-много са предложените кандидати от ПГ на „БСП за България“- шестима. От ГЕРБ предложените кандидати са петима, от ДПС, „Обединени патриоти“ и „Воля“ по двама, един кандидат е предложение на независим депутат.", "date": "2017.09.20", "title": "Народните представители ще изберат членовете на ВСС от парламентарната квота"}
{"url": "http://www.focus-news.net/news/2017/09/20/2437762/afp-21-detsa-sa-zaginali-pri-srutvane-na-uchilishte-v-meksiko-predizvikano-ot-zemetresenieto.html", "text": "Според заместник-министъра на образованието на Мексико Хавиер Тревино най-малко 21 деца са загинали, след като училището им в столицата се срутва заради земетресението, разтърсило региона във вторник, предаде  AFP.\r\n„Имаме 25 загинали, от тях 21 деца и четирима възрастни“, заяви Тревино, застанал пред срутилата се сграда. \r\nЗеметресението с магнитуд 7,1 бе регистрирано във вторник в 13:14 часа местно време (21:14 часа българско време. До момента, по официални данни, са загинали 139 души.  Виктор Турмаков", "date": "2017.09.20", "title": "AFP: 21 деца са загинали при срутване на училище в Мексико, предизвикано от земетресението"}
{"url": "http://www.focus-news.net/news/2017/09/20/2437763/bchk-shte-predstavi-rezultatite-ot-provedeniya-proekt-za-podpomagane-na-litsa-poluchili-mezhdunarodna-zakrila-na-teritoriyata-na-es.html", "text": "БЧК ще представи резултатите от проведения проект за подпомагане на лица, получили международна закрила на територията на ЕС. Това съобщиха от пресцентъра на БЧК. Българският Червен кръст, съвместно с Асоциация „Форум“ приключиха изпълнението на проекта, който е насочен към подпомагане на лица, получили международна закрила на територията на Европейския съюз, както и на други законно пребиваващи у нас граждани на трети страни.\r\nЗаключителното информационно събитие ще се проведе от 10.00 часа, в Гранд хотел София на ул. “Гурко” 1. По време на събитието освен преките резултати от проекта представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие.\r\nДейностите по проекта се финансират от Фонд „Убежище, миграция и интеграция“ на Европейския съюз и от националния бюджет на Република България чрез Министерството на вътрешните работи.", "date": "2017.09.20", "title": "БЧК ще представи резултатите от проведения проект за подпомагане на лица, получили международна закрила на територията на ЕС"}
{"url": "http://www.focus-news.net/news/2017/09/20/2437764/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с превключване на нов уличен водопровод на ул. „Монтевидео“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Монтевидео“, ул. „Букет“, ул. „Народен герой“, ул. „Арх.Франк Лойд Райд“, ул. ,,Народно хоро‘‘ , ул. ,,Иван Радоев‘‘ , ул. „Маестро Кънев“; по ул. ,,Монтевидео‘‘ от ул. ,,Маестро Кънев‘‘ до блок 501, ул. ,,761‘‘,ул. ,,Акад.Константин Пешев‘‘ , ул. ,,Д-р Васил Караконовски‘‘ , ул. ,,671‘‘. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Монтевидео“ ъгъла с ул. „Акад. Константин Пушев“ ; ул. „Народно хоро“ ъгъла с ул. „Иван Радоев“.\r\nВъв връзка с подмяна на сградно водопроводно отклонение на ул. 515, кв. „Христо Ботев“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: кв. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 511 ъгъла с ул. 514.\r\nВъв връзка с подмяна на сградно водопроводно отклонение на бул. „Васил Левски“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Васил Левски“, ул. „Граф Игнатиев“, бул. „Евлоги и Христо Георгиеви“, ул. „Проф. Никола Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Проф. Никола Михайлов“.\r\nВъв връзка с извършване на ремонтни дейности до ПСПВ Панчарево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с.Кокаляне - карето между: ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“ ; с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Кокаляне – ул. „Димитър Благоев“ ъгъла с ул. „Васил Левски“ ; с. Панчарево - на площада – ул. „Елин Пелин”, ъгъла с ул. „Васил Левски” .\r\nВъв връзка с монтаж на спирателни кранове на ул. „Восъче“, местност „Толева махала“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: кв. „Толева махала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Звезден жасмин“ ъгъла с ул. „Майски сняг“.\r\nВъв връзка с подмяна на сградно водопроводно отклонение на ул. „Музейна“, кв. „Горубляне“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Музейна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Музейна“.\r\nВъв връзка с реконструкция на уличен водопровод на ул. „Гено Киров“, кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Гено Киров“ от ул. „Съзнание“ до ул. „Кирил Пърличев“ ; ул. „Копринарска“ от ул. „Гено Киров“ до ул. „Мелодия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Копринарска“ ъгъла с ул. „Гено Киров“.\r\nВъв връзка с изграждане на водомерна шахта и монтаж на водомерен възел на ул. „Йеромонах Гаврил Лесновски“, вилна зона „Симеоново - север“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Йеромонах Гаврил Лесновски“ №1, №3, №5, ул. 45 от №5 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йеромонах Гаврил Лесновски“ №5.\r\nВъв връзка с подмяна на сградно водопроводно отклонение на ул. „Иван Андонов“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Иван Андонов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Андонов“ №6.\r\nВъв връзка с подмяна на сградно водопроводно отклонение на бул. „Елин Пелин“, с. Панчарево, се налага спиране на водоподаването от 10:00 до 13:00 часа на клиентите на „Софийска вода”, живеещи в района на: бул. „Елин Пелин“ от ул. „Ленището“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Елин Пелин“ ъгъла с ул. „Шуманец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017.09.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/20/2437765/haskovo-zam-ministar-denitsa-nikolova-shte-otkrie-obshtestveno-obsazhdane-za-prioritetite-na-mrrb-za-predsedatelstvoto-na-saveta-na-es-i-denya-na-evropeyskoto-satrudnichestvo.html", "text": "Хасково. Заместник-министърът на регионалното развитие и благоустройството Деница Николова ще открие обществено обсъждане за програмата и приоритетите на министерството по време на Председателството на съвета на ЕС от България и Деня на европейското сътрудничество в Хасково. Това съобщиха от пресцентъра на Министерството на регионалното развитие и благоустройството (МРРБ).\r\nОбщественото обсъждане на програмата за предстоящото Председателство на Съвета на Европейския съюз ще започне от 09.30 ч. днес в сградата на Областната администрация. Очаква се в събитието да се включат представители на местната администрация, работодателски, браншови и неправителствени организации, академична общност, медии и др. \r\nОт 11.00 ч. в Регионалния исторически музей в гр. Хасково под надслов „Да открием заедно близки и далечни земи“ зам.-министър Николова ще открие празника, с който Програмата за сътрудничество INTERREG V-A Гърция-България 2014-2020 ще отбележи Деня на европейското сътрудничество. Събитието се организира от Дирекция „Управление на териториалното сътрудничество към МРРБ“ като Национален орган на програмата, със съдействието на Регионален исторически музей – Хасково. Празничната програма включва изложба на пощенски картички от ХХ век, която показва как се е променял обликът на големи български и европейски градове през миналия век. \r\nОт 12.00 часа участниците ще могат да се включат и в образователна игра „Търсене на съкровище“ в музея. Служители ще представят музейните експонати чрез информационно-комуникационни технологии, внедрени по проект, финансиран и изпълнен в рамките на Програмата за европейско териториално сътрудничество Гърция – България 2007-2013 г. \r\nЕвропа за шеста поредна година отбелязва през месец септември Деня на европейското сътрудничество. Целта на кампанията е да представи постиженията на сътрудничеството между европейските държави и региони. \r\nОбществени обсъждания на програмата за предстоящото Председателство на Съвета на Европейския съюз и приоритетите на МРРБ ще бъдат направени също: \r\n- в гр. Петрич, на 27 септември, от 09.30 ч., в залата на хотел „България“; \r\n- в гр. Перник, на 30 септември, от 9.30 ч., в сградата на Областната администрация; \r\n- в гр. София, на 3 октомври, от 10 ч., в конферентната зала на хотел „КООП“ (ул. „Искър“ 30, на кръстовището с ул. „Г. С. Раковски“).", "date": "2017.09.20", "title": "Хасково: Зам.-министър Деница Николова ще открие обществено обсъждане за приоритетите на МРРБ за Председателството на съвета на ЕС и Деня на европейското сътрудничество"}
{"url": "http://www.focus-news.net/news/2017/09/20/2437766/veliko-tarnovo-na-brifing-shte-bade-predstaven-napredakat-na-vodeshtite-proekti-po-oprr-po-koito-raboti-obshtinata.html", "text": "От 10.30 часа в зала 302 на Община Велико Търново ще се състои брифинг, на който ще бъде представен напредъкът на водещите проекти по ОПРР, по които Общината работи. Това съобщиха от пресцентъра на Община Велико Търново.", "date": "2017.09.20", "title": "Велико Търново: На брифинг ще бъде представен напредъкът на водещите проекти по ОПРР, по които работи Общината"}
{"url": "http://www.focus-news.net/news/2017/09/20/2437767/faz-broyat-na-zaginalite-pri-zemetresenieto-v-meksiko-dostigna-do-blizo-150-dushi.html", "text": "Многомилионната столица на Мексико е парализирана след земетресението от 7,1 по скалата на Рихтер, което отне живота на най-малко 149 души, съобщава германският национален ежедневник Die Frankfurter Allgemeine Zeitung.\r\nОбщо 55 са жертвите в щата Морелос, 49 в град Мексико, 32-ма в Пуебла, десет в щата Мексико и трима в Гереро, поясни ръководителят на гражданската защита Луис Фелипе Пуенте.\r\nВъпреки това броят на смъртните случаи може се увеличи. Тъй като в столицата се срутиха можество сгради, се очакват още жертви. Според сеизмологичния институт епицентърът на труса е бил в Аксичиапан, на около 130 километра югоизточно от столицата Мексико, който е един от най-големите метрополии в света.\r\nНа годишнината от опустошителното земетресение през 1985 г. земята отново се разтърси в Мексико. Преди 32 г. бяха убити около 10 хил. души. По ирония на съдбата само два часа преди мощния трус редица училища, частни компании и държавни служители са се включили в ежегодно обучение за реакция при земетресение, отбелязват от редакцията. Тереза Герова", "date": "2017.09.20", "title": "FAZ: Броят на загиналите при земетресението в Мексико достигна до близо 150 души"}
{"url": "http://www.focus-news.net/news/2017/09/20/2437768/vremennata-komisiya-za-pridobivane-na-nov-boen-samolet-shte-provede-poslednoto-si-zasedanie-i-shte-izleze-s-okonchatelno-stanovishte-za-protsedurata.html", "text": "Временната комисия за проучване на изпълнението на процедурата по избор на нов тип боен самолет ще проведе последното си заседание, на което ще бъде гласуван финалният доклад за дейността й. Това се посочва в дневния ред за работа на комисията. Комисията беше създадена на 28 юни по предложение на ГЕРБ с мотив, че заключителният етап от процедурата се е развил по време на служебното правителство, който период е без ефективни методи за упражняване на контрол на изпълнителната власт заради неработещия парламент. В хода на работа на комисията бяха изслушани министри и зам.-министри на отбраната в периода от 2010 до 2017 година. На последното заседание на комисията стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани изтребители F-16. Очаква се комисията да предложи процедурата да се върне на ниво подаване на оферти, а след това да се проведе ново гласуване за избор на изтребители.", "date": "2017.09.20", "title": "Временната комисия за придобиване на нов боен самолет ще проведе последното си заседание и ще излезе с окончателно становище за процедурата"}
{"url": "http://www.focus-news.net/news/2017/09/20/2437769/stolichniyat-rayon-vazrazhdane-se-vklyuchva-v-evropeyskata-sedmitsa-na-mobilnostta-s-flashmob-klasikata-e-na-moda.html", "text": "От 11:00 район „Възраждане“-Столична община ще се включи в Европейската седмица на мобилността с флаш моб „Класиката е на мода“ с участието на принцесите от Балетно студио „Ева“ при читалище „Г. С. Раковски 1925“ с художествен ръководител Евелина Желева. Инициативата на район „Възраждане“ ще подкрепи и актьорът Цветомир Иванов. Това съобщиха от пресцентъра на Столична община. Председателят на Инициативния комитет за провеждане на Европейската седмица на мобилността общинският съветник Екатерина Йорданова, кметът на район „Възраждане“ Савина Савова и общинският съветник Борислав Борисов, член на Комисията по транспорт и туризъм на СОС ще представят инициативата „Европейска седмица на мобилността“. \r\nФлашмобът и информационната кампания ще започнат от административната сграда на район „Възраждане“ на бул. „Александър Стамболийски“ 62 и ще продължат в ретро трамвая, който ще се движи от Съдебната палата, площад „Възраждане“, по бул. „Александър Стамболийски“ до Западен парк и обратно до Съдебната палата. Всички пътници ще могат да се включат и в работилницата за таланти в ретро трамвая. \r\nОрганизатори на събитието са Столична община, „Столичен електротранспорт“ ЕАД и район „Възраждане“.", "date": "2017.09.20", "title": "Столичният район „Възраждане“ се включва в Европейската седмица на мобилността с Флашмоб „Класиката е на мода”"}
{"url": "http://www.focus-news.net/news/2017/09/20/2437770/api-do-15-noemvri-se-spira-dvizhenieto-na-kamioni-nad-12-t-prez-prohoda-na-republikata-zaradi-remont.html", "text": "От днес до 15 ноември т. г. се спира движението на тежкотоварните превозни средства над 12 т през Прохода на Републиката - път II-55 Велико Търново – Гурково. Това съобщиха от пресцентъра на Агенция \"Пътна инфраструктура\" (АПИ). Ще се ремонтира участъкът от второкласния път през гр. Гурково (от км 56+920 до км 58+820). Целта на предприеманите дейности е повишаване безопасността на движение през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България.\r\nПо време на ремонтните работи товарните автомобили над 12 тона ще преминават през Котленския проход по следния обходен маршрут:\r\n- От Северна за Южна България маршрутът е: Велико Търново – път I-4 – Омуртаг – път II-48 (Котленски проход) - „Петолъчката“ – път I-6 (Подбалканския път);\r\n- От Южна към Северна България маршрутът е: от път I-6 (Подбалкански път) - „Петолъчката“ – път II-48 (Котленски проход) - Омуртаг – път I-4 – Велико Търново.\r\nДруга възможност за преминаване на МПС над 12 тона е през Ришкия проход - път II-73 Шумен - Карнобат.\r\nАвтомобилите с тегло под 12 т ще бъдат пропускани през Прохода на Републиката. Необходимо е да спазват поставените пътни знаци и следната временна организация на движението:\r\n- пътуващите от Северна за Южна България ще преминават от път II-55 (Проход на Републиката) до км 55+800, след което ще се отклоняват по общинския път Димовци - Николаево до кръстовището с I-6 София - Бургас (Подбалкански път);\r\n- пътуващите от Южна за Северна България ще преминават по уличната мрежа на гр. Гурково до км 56+700 на път II-55 (Проход на Републиката).\r\nТрафикът на леките автомобили през Прохода на Републиката ще бъде без ограничение.", "date": "2017.09.20", "title": "АПИ: До 15 ноември се спира движението на камиони над 12 т през Прохода на Републиката заради ремонт"}
{"url": "http://www.focus-news.net/news/2017/09/20/2437771/predsedatelyat-na-narodnoto-sabranie-dimitar-glavchev-shte-se-sreshtne-s-polskiya-premier-beata-shidlo.html", "text": "Председателят на Народното събрание Димитър Главчев ще се срещне с полския премиер Беата Шидло в 14,45 часа в Народното събрание, съобщиха от пресцентъра на Народното събрание. Беата Шидло ще бъде на официално посещение в България по покана на министър-председателя Бойко Борисов.", "date": "2017.09.20", "title": "Председателят на Народното събрание Димитър Главчев ще се срещне с полския премиер Беата Шидло"}
{"url": "http://www.focus-news.net/news/2017/09/20/2437772/neue-frankfurter-presse-obezvrezhdane-na-bomba-ot-vtorata-svetovna-voyna-blokira-magistrala-i-nalozhi-evakuatsiya-v-rayona-na-frankfurtskoto-letishte.html", "text": "В района на най-голямото германско летище – във Франкфурт на Майн, отново бе открита бомба от Втората световна война. За обезвреждането й в нощта срещу сряда бе блокирано движението по магистрала А3, а в района на един от терминалите бе разпоредена евакуацията на хотелите, съобщава вестник Neue Frankfurter Presse. \r\nБомбата от Втората световна война бе открита във вторник по време на строителните дейности по изграждането на новата връзка на градската железница с летището. Според полицията става въпрос за американска 50-километрова бомба тип GP 100.\r\nЗа обезвреждането на снаряда бе необходима евакуация в радиус от 500 метра. Разпореждането на властите засегна пет хотела с около 500 гости и служители. В района няма жилищни сгради. Въздушният трафик не бе засегнат. \r\nПрез февруари тази година британска 250-килограмова бомба бе обезвредена в близост до летището. Тогава няколко хотела и центрове за бежанци трябваше да бъдат евакуирани. Освен магистралите А3 и В43, бяха затворени за движение железопътните линии. Обезвреждането отне около един час на сапьорите и премина гладко, припомня изданието. Тереза Герова", "date": "2017.09.20", "title": "Neue Frankfurter Presse: Обезвреждане на бомба от Втората световна война блокира магистрала и наложи евакуация в района на франкфуртското летище"}
{"url": "http://www.focus-news.net/news/2017/09/20/2437773/prokuror-rumyana-arnaudova-zalovenite-pri-snoshtnata-politseyska-aktsiya-sa-bili-chast-ot-prestapnata-grupa-razbita-v-sabota-prez-noshtta.html", "text": "Заловените при снощната полицейска акция са били част от престъпната група, разбита в събота през нощта. Това каза говорителят на главния прокурор Румяна Арнаудова Терзийски в предаването „Тази сутрин“ по БТВ във връзка със заловената във вечерта на 16-ти срещу 17-ти септември престъпна група, извършвала разнородни престъпления. „Голямата група, която вече се съди от Специализирания наказателен съд за контрабанда на около 15 тона хашиш е част, според нашите доказателства от новоустановената група. От анализа на колегите към онзи момент, когато е разкрита първата група за контрабандата на хашиша, тези лица, които вчера задържахме са били част от групата, но не имало достатъчно доказателства за тях. Затова тези лица са останали извън полезрението на наказателното производство, но затова пък са продължили да извършват престъпления“, уточни прокурор Арнаудова. „Не само са се организирали и са приобщили нови лица, но и са осъществили убийството на таксиметровия шофьор Борислав Петров, за да намалят доказателствата, които прокуратурата е представила пред съда на всички 10 обвиняеми и вече подсъдими лица“, допълни тя. „Те са се съмнявали в Борислав, защото той и на досъдебното производство е направил пълни самопризнания, разкрил е не само собствената си престъпна дейност, но и на всички останали в групата. Имал е намерение и пред Специализирания наказателен съд да направи същите изявления и да уличи не само себе си, но и всички участници в групата. Това според организатора на групата е трябвало да се предотврати и са взели решение да се убие лицето“, уточни още прокурор Арнаудова.", "date": "2017.09.20", "title": "Прокурор Румяна Арнаудова: Заловените при снощната полицейска акция са били част от престъпната група, разбита в събота през нощта"}
{"url": "http://www.focus-news.net/news/2017/09/20/2437774/sofiya-evropeyska-stolitsa-na-sporta-i-stolichna-obshtina-otbelyazvat-evropeyskata-sedmitsa-na-sporta.html", "text": "„София – Европейска столица на спорта” и Столична община отбелязват тазгодишната Европейска седмица на спорта с богата от спортни събития и активности програма. Това съобщиха от пресцентъра на Столична община. От 16.00 до 19.00 часа на централния вход на Южния парк в рамките на програмата ще се проведе Ден на бойните изкуства и спортове. Предвидени са демонстрации и състезания в пет различни спорта – таекуон-до (куадратлон), самбо, таекуондо WTF, джудо и карате. Деца от школите и елитни състезатели ще представят отделните бойни спортове и ще дадат възможност на всеки желаещ да получи първи уроци в бойните изкуства. Програмата по часове е следната: 16.00 часа – таекуон-до (куадратлон); 16.30 часа – Самбо; 17.00 часа – таекуондо WTF; 17.30 часа – джудо; 18.00 часа – карате.\r\nВ четвъртък, 21 септември, от 16.00 до 19.00 часа предстоят демонстрации по художествена гимнастика, батут, акробатика, гимнастически композиции и фехтовка. Под ръководството на опитни треньори млади състезатели и асове в отделните спортове ще направят демонстрации и ще дадат възможност на всеки желаещ да получи на място първи уроци в съответния спорт. Програмата започва в 16.00 часа с 10-минутни демонстрации на отделните дисциплини на сцената, след което заниманията продължават в отделните сетове, разположени край нея. Водещ ще дава информация за техники и прийоми, а треньори ще разясняват пред всички действията на състезателите. Много емоции ще има и във фехтовката, където наред с демонстрациите на деца от школите, ще има и възстановка на рицарски боеве на облечени в доспехи майстори с меча и сабята.\r\nПетък, 22 септември, е предвиден за Ден на баскетбола. Тогава ще започнат турнирите в отделните възрастови групи на специално монтираните игрища за баскет 3х3, записванията на тимовете е през сайта на БФ Баскетбол, а състезанията ще продължат и през уикенда.\r\nСедмицата на спорта ще завърши Екстрийм Фест. Два дни на супер емоции са подготвили организаторите, а Княжеската градина ще се превърне в огромна спортна арена. Още в събота, на 23 септември, започват демонстрациите в отделните спортове и дисциплини, на разположение са бънджи скокове, свободно скачане с велосипеди върху въздушна възглавница, дрифт надпревара с RC колички, тест райд на български електрически велосипеди Emotion Bike, стена за катерене, сумо битки. Плюс – за първи път специално изграден зип лайн – въжен тролей монтиран по диагонал над градинката и за първи път графити импровизация от Sofia Graffiti Tour. И още: училище по кънки, артчъри таг и бъбъл футбол, Breake Dance Battle, училище по лонборд – Wild Berries, Фрийрън уъркшоп, велосервиз True Riders, рейсинг симулатори Mirafiori, състезание по BMX, Ролери и SK8.\r\nГолямата спортна седмица ще завърши следващата неделя, 24 септември с традиционното вече и чакано от хиляди софиянци Супер моторспорт шоу по ул. Гурко пред Националния стадион „Васил Левски” Там от сутринта ще бъдат разположени ревящите зверове на Mirafiori team, предхождано от картинг училище – Sofia Karting Ring и Ducati Мото училище с Ангел Караньотов, плюс шампионска надпревара с Hyundai. Кулминацията ще започне в 18.00 часа, с което ще завърши богатата програма на София2018 за Европейската седмица на спорта.", "date": "2017.09.20", "title": "„София – Европейска столица на спорта” и Столична община отбелязват Европейската седмица на спорта"}
{"url": "http://www.focus-news.net/news/2017/09/20/2437775/pregled-na-osnovnite-temi-v-dobrudzhanskiya-pechat.html", "text": "Сливат детски градини и ясли в Добрич, съобщава челото на вестник „Нова добруджанска трибуна“. Шест общински детски градини ще бъдат преобразувани чрез сливане и от шест те ще станат три. Същото ще се случи и с шест детски ясли. Причина са демографските показатели в града. Промените са само административни и няма да има граждани, останали без работа. Ще има закриване на свободни щатни бройки и пренасочване на персонал в други детски учебни заведения. Производители ще предложат еко храни на фермерски базар в Добрич на 21 септември, съобщава изданието. Мястото е АЕМО „Старият Добрич“ от 10.00 до 15.00 часа. Идеята на Общината е той да се провежда всяка седмица, като на следващите издания ще има занаятчийски и детски работилници, кулинарни демонстрации. Организиран е от Община град Добрич и кооперация, която има опит в подобни мероприятия. „Турнир по подводен риболов ще се проведе в Шабла“, съобщава всекидневникът. Организира се за пети път от спортен клуб в морския град. Състезанието е последно за календарната година, след което ще бъде обявена ранглистата. Право на участие имат членове на клубовете по плувни спортове в страната. 5 часа е продължителността на състезанието, но при лоши метеорологични условия то може да бъде отменено или с намалено времетраене. Темата за преобразуването на детски учебни заведения чрез сливане заради демографската криза е водеща и за другия регионален вестник „Добруджанска трибуна“. Бурни дебати по време на заседанието на Общинския съвет на Добрич е предизвикало предложението. В залата са присъствали родители на деца, които посещават Детска градина №33 в квартал „Рилци“. Те са се обявили против предложението за сливане с друга детска градина. При сегашната посещаемост не е възможно да има две групи според нормативната уредба. В Окръжен съд - Добрич е започнало дело за отнемане в полза на държавата на незаконно придобито имущество на стойност 422 277 лева, съобщава изданието. Производството е образувано по искане на Комисията за отнемане на незаконно придобито имущество срещу Петър П. от Добрич, неговата бивша съпруга и дружество, еднолична собственост на първия ответник и контролирано от него през 2010 и 2011 година. Комисията претендира за отнемане на парични суми по банкови сметки, недвижими имоти, движими вещи, дружествени дялове. Общинските съветници на Добрич са одобрили предложение за побратимяване с румънския град Кълъраш. Намира се в югоизточна Румъния, административен център на окръг Кълъраш. Разположен е край брега на река Дунав, срещу българския град Силистра. Населението му е около 65 200 души според преброяване от 2011 г. Кълъраш е център на дървообработваща, хранителна, стъкларска и текстилна промишленост. От 2005 г. в град Кълъраш френска фирма създава завод за плоско стъкло.", "date": "2017.09.20", "title": "Преглед на основните теми в добруджанския печат"}
{"url": "http://www.focus-news.net/news/2017/09/20/2437776/vidin-ot-1200-chasa-shte-se-provedat-opeloto-i-pogrebenieto-na-mitropolit-dometian.html", "text": "След като на 18 септември 2017 г., след продължително боледуване почина Негово Високопреосвещенство Видинският митрополит Дометиан, Св. Синод в пълен състав се събра своевременно на извънредно заседание. На него синодалните архиереи определиха опелото и погребението на техния събрат да се проведат от 12.00 часа днес, предаде репортер на Агенция \"Фокус\".\r\nЗа наместник на видинския епархийски престол, който канонично да ръководи делата на епархията до избор на наследник на покойния митрополит Дометиан, Светият Синод единодушно определи Негово Високопреосвещенство Врачанския митрополит Григорий.\r\nСъщо така Светият Синод освобождава считано от 20 септември 2017 г.  Негово преосвещенство Белоградчишкия епископ Поликарп от послушанието му – викарий на Видинския митрополит.\r\nОсвобождава считано от 20 септември 2017 г. Негово високопреосвещенство Великотърновския митрополит Григорий от възложеното му послушание – ректор на Православната духовна академия “Св. Св. Кирил и Методий”, като му благодари за усилените трудове и положени грижи за студентите, изграждането и укрепването на Духовната академия.\r\nСв. Синод назначава считано от 20 септември 2017 г. Белагордчишкия епископ Поликарп за трети викарий на Пловидвския митрополит и ректор на Православната духовна академия “Св. Св. Кирил и Методий”.\r\nДнес членовете на Св. Синод, представителите на клира, епархиотите на Видинска епархия и много граждани от страната и чужбина ще изпратят в небесното царство един от най-знаковите в духовен и телесен смисъл архиереи на светата Българска православна църква, Негово високопреосвещенство Видинският митрополит Дометиан. Бог да го прости! Вечна му памет! \r\nНикола ПЕТКОВ", "date": "2017.09.20", "title": "Видин: От 12.00 часа ще се проведат опелото и погребението на митрополит Дометиан"}
{"url": "http://www.focus-news.net/news/2017/09/20/2437777/pazardzhik-dve-zheni-sa-postradali-pri-katastrofa-na-patya-velingrad-rakitovo.html", "text": "В резултат на пътнотранспортно произшествие, станало снощи на пътя Велинград- Ракитово са пострадали две жени, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че лек автомобил „Мерцедес“ е започнал изпреварване и е навлязъл в насрещното движение. В резултат на това се е блъснал в „Опел Астра“. „Пострадали са водачката на „Мерцедеса“ и нейната спътница. С тя са пътували и две деца на 10 и 12 години, които не са сериозно пострадали „, уточни Стоянов.\r\nВаня НИКОЛОВА", "date": "2017.09.20", "title": "Пазарджик: Две жени са пострадали при катастрофа на пътя Велинград-Ракитово"}
{"url": "http://www.focus-news.net/news/2017/09/20/2437778/sofiya-vavezhda-se-vremenna-organizatsiya-na-dvizhenieto-za-sabitie-v-posolstvoto-na-moldova.html", "text": "Въвежда се временна организация на движението за събитие в посолството на Молдова, съобщиха от пресцентъра на Столична община. От 14.00 часа до приключване на приема същия ден се забраняват престоят и паркирането на пътни превозни средства, с изключение на автомобилите на участниците в инициативата, съответно по бул. “Джеймс Баучер“ между бул. “Черни връх“ и ул. “Златен рог“. \r\nСДВР осигурява охрана на мероприятието и постове за контрол и регулиране на движението.", "date": "2017.09.20", "title": "София: Въвежда се временна организация на движението за събитие в посолството на Молдова"}
{"url": "http://www.focus-news.net/news/2017/09/20/2437779/nacional-harvatiya-tayni-dokladi-razkrivat-che-sluzhbite-na-bosna-i-hertsegovina-podslushvat-i-shpionirat-harvatski-polititsi.html", "text": "Тайни доклади разкриват, че хърватски политици и предприемачи са подслушвани и следени от разузнаването на Босна и Херцеговина (OSA), съобщава загребското електронно издание Nacional.\r\nСъгласно информацията на изданието, документите показват, че Сараево води „специална война“ срещу Хърватия и нейната външна политика, срещу министър-председателя Андрей Пленкович, но и срещу хърватите, които живеят в Босна и Херцеговина.\r\nАгенцията за сигурност и сътрудничество на Босна и Херцеговина би трябвало да защитава интересите и на трите народа, които живеят в страната. Докладите от службата обаче предизвикват сериозни съмнения, че това наистина е така. Разузнаването злоупотребява с дадената й власт в полза на Бакир Изетбегович, босненският член на председателството..Тереза Герова", "date": "2017.09.20", "title": "Nacional (Хърватия): Тайни доклади разкриват, че службите на Босна и Херцеговина подслушват и шпионират хърватски политици"}
{"url": "http://www.focus-news.net/news/2017/09/20/2437780/pregled-na-osnovnite-temi-v-shumenskiya-pechat.html", "text": "„Стягат за Коледа новата спортна зала „Арена Шумен“ е водещото заглавие във вестник „Шуменска заря“. „Усилено се изгражда новата многофункционална спортна зала „Арена Шумен”. Работата е свършена на 70%. Грубият строеж е готов 80%, а металната конструкция на около 20 - 30%. Това беше най-тежката част, която трябваше да излезе. Оттук нататък всичко е по-лесно”. Това заяви пред журналисти вчера ръководителят на проекта Емил Мартинов по време на обиколка, организирана от кмета Любомир Христов. „Личните лекари от Шумен не искат да вземат потребителска такса за преглед на деца“, съобщава ежедневникът. „В медицината трябва да има съпричастност, морал и лекарят чрез съпричастността към болния да намери своето място в обществото. Стига с тези пари“, заяви д-р Милен Чолаков, председател\r\n на регионалната структура на общопрактикуващите лекари. Думите му са по повод намерението на Националното сдружение на общопрактикуващите лекари децата и хроничното болните също да плащат пълния размер на потребителската такса. „Започват изследвания за туберкулоза сред рискови групи в област Шумен“, информира изданието. По места организацията по привличане на лицата от рисковите групи за изследване ще се осъществява от съответната община, здравните медиатори по общини, РЗИ, ромска фондация „Искра“ и Семейно-консултативните центрове. „Общините Велики Преслав и Нови пазар подписаха договори за над 3 млн. лв. по европрограма“, информира ежедневникът. Със спечелените по проект близо 2,5 млн. лв. в община Велики Преслав ще бъдат рехабилитирани общински пътища. В община Нови пазар ще бъдат ремонтирани спортни площадки. Сумата е от 1 100 000 лв. „Община Шумен и КАТ погват неправилно паркиралите автомобили“ е заглавие от стр. 3 в броя. Съвместна акция на пътните полицаи и на общински служители по Наредба № 1 глобява всеки шофьор, който е паркирал на забранено място. От началото на септември досега само общинските служители са издали 53 акта, а при съвместните проверки – 60 акта. „61 хотела в Шумен са направили приходи от 258 000 лева през месец юли“ е акцент от стр. 4. Общият брой на нощувките във всички места за настаняване, регистрирани през юли 2017 г. в област Шумен е 6 763, като от тях 5 507 са на български граждани, а 1 256 – на чужденци.", "date": "2017.09.20", "title": "Преглед на основните теми в шуменския печат"}
{"url": "http://www.focus-news.net/news/2017/09/20/2437781/stara-zagora-futbolnoto-shou-driym-tiymat-na-barselona-sreshtu-otbora-na-hristo-stoichkov-i-priyatelisabira-edni-ot-nay-golemite-imena-na-ispanskiya-grand-i-balgarski-futbolni-velichiya.html", "text": "Феноменалното футболно шоу „Дрийм тиймът“ на Барселона срещу отбора на Христо Стоичков и приятели“ в Стара Загора ще събере на зеления терен едни от най-големите имена на испанския гранд и всепризнати български футболни величия. Това съобщиха от пресцентъра на Община Стара Загора. Пропускателният режим за влизане на стадион „Берое“ ще се осъществява през общо 5 контролно-пропускателни пункта (КПП) в периферията на стадиона: три КПП откъм кръговото кръстовище пред самия стадион, които ще водят към входове с номера 1, 2, 3 и 4; две КПП откъм улица „Берое“, които ще водят към входове с номера 5 и 6. За улеснение на притежателите на билети, всички КПП-a са обозначени на приложената схема. Пунктовете ще бъдат отворени от 17.30 часа, а самите входове на стадиона ще започнат да пропускат посетители от 18.00 часа. Затворен за преминаване за автомобили ще бъде районът около стадиона, а именно: ул. „Братя Митови“, ул. „Берое“, както и кръговото кръстовище пред стадион „Берое“. \r\nЗабранено ще бъде влизането на стадиона с храни и напитки, професионални видео камери и фотоапарати, аудио записващи устройства, оръжие, всякакви остри и опасни предмети като ножове, чадъри и т.н., стъклени бутилки, преносимо лазерно оборудване, както и пиротехнически средства. Внасянето на алкохол, опиати и наркотични вещества на територията на стадиона е забранено! Посетители с неадекватно поведение няма да бъдат допускани и няма да им бъде възвърната стойността на билета.\r\nВ деня на събитието специализирани медицински екипи ще бъдат разположени на секторите А и В! Лица до 18 години ще могат да присъстват на събитието с пълнолетен придружител и попълнени два броя декларация. Пълнолетен придружител е всеки родител, настойник или трето лице, полагащо грижи за детето, притежаващ редовен билет! Декларацията може да изтеглите от следния сайт: www.eventim.bg. Задължително е да носите със себе си и документ за самоличност за съответното лице, на което сте придружител (акт за раждане или лична карта). Най-големите фенове на носителя на „Златната топка“ Христо Стоичков ще имат възможност да се сдобият с фен артикули на Камата в специално обособени пунктове пред входове 1, 2 и 5. Събитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, е на стадион „Берое“, град Стара Загора. Начало - 20.00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв.", "date": "2017.09.20", "title": "Стара Загора: Футболното шоу „Дрийм тиймът“ на Барселона срещу отбора на Христо Стоичков и приятели“събира едни от най-големите имена на испанския гранд и български футболни величия"}
{"url": "http://www.focus-news.net/news/2017/09/20/2437782/shumen-elen-e-blasnat-ot-avtobus-na-patya-shumen-targovishte-pri-razklona-za-selo-cherencha.html", "text": "Елен е бил ударен тази сутрин от пътнически автобус на главен път Шумен - Търговище. Това съобщиха от Североизточното държавно предприятие. На 200 метра от разклона за село Черенча пред автобуса са излезли два елена, като първият е успял да премине, но вторият е бил блъснат. От полицията са уведомили дежурните от ДГС - Шумен за пътнотранспортното произшествие. Според служителите на горското стопанство, които в момента са на мястото на инцидента, животното е на не повече от 3 - 4 години и тежи около 150 килограма. Предстои поставянето на пътни знаци, предупреждаващи за преминаване на диви животни. Едно от местата, предложено от експертите на ДГС - Шумен, е точно на разклона до село Черенча, където има няколко инцидента с преминаващи платното елени.", "date": "2017.09.20", "title": "Шумен: Елен е блъснат от автобус на пътя Шумен - Търговище при разклона за село Черенча"}
{"url": "http://www.focus-news.net/news/2017/09/20/2437783/tass-nay-malko-30-detsa-sa-zaginali-pri-srutvaneto-na-uchilishte-v-meksiko-spaseni-sa-11-uchenitsi.html", "text": "Най-малко 30 деца са загинали в резултат на срутването на училище в мексиканската столица след земетресение от 7,1 по скалата на Рихтер, предава TACC. Съответната информация бе публикувана от месното издание Excelsior, което цитира министъра на образованието на латиноамериканската страна Аурелио Нуньо.\r\nСъгласно представените данни, спасителите са намерили телата на 30 деца, 11 ученици са извадени живи от развалините. По-рано се съобщаваше за 22-ма загинали. \r\nНа място работят военни, служители на „Гражданска защита“ и доброволци.Тереза Герова", "date": "2017.09.20", "title": "ТАСС: Най-малко 30 деца са загинали при срутването на училище в Мексико, спасени са 11 ученици"}
{"url": "http://www.focus-news.net/news/2017/09/20/2437784/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” oт 10.00 до 20.00 часа на ул. „Партений Нишавски” при бл. 10.", "date": "2017.09.20", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/09/20/2437785/burgas-vavedena-e-vremenna-organizatsiya-na-dvizhenieto-pri-nadlez-somat-zaradi-pochistvane-na-shahti-za-dazhdovnata-voda.html", "text": "Въведена е временна организация на движението при надлез СОМАТ заради почистване на шахти за дъждовната вода. Това съобщиха от пресцентъра на Община Бургас. Въведената организация е в сила за времето от 8.00 часа до 14.00 часа.", "date": "2017.09.20", "title": "Бургас: Въведена е временна организация на движението при надлез СОМАТ заради почистване на шахти за дъждовната вода"}
{"url": "http://www.focus-news.net/news/2017/09/20/2437786/pregled-na-osnovnite-temi-vav-velikotarnovskiya-pechat.html", "text": "„Докторка, знаеща три чужди езика и с три специалности, избра да работи във В. Търново“, е заглавие от първа страница на областния всекидневник „Янтра Днес”.  Д-р Стела Денчева, която говори английски, немски и руски език и която има три специалности – по вътрешни болести, пневмофтизиатрия, обществено здраве и здравен мениджмънт, избра да работи и лекува пациенти във Велико Търново.\r\n„Дискусията за лъва пред паметника на Левски продължава в Общинския съвет“ е друго заглавие от днешното издание.  Как ще бъдат похарчени целево отпуснатите от държавата 15 000 лв. за изграждането на нов подход към паметника на Васил Левски в Центъра на Велико Търново. На какво основание в проекта за подобряване на пространството около монумента се появява идеята за монтирането на фигура на лъв и кой без одобрение от ВТОбС е възложил задачата …  Това са само част от въпросите, които ще бъдат зададени. \r\n„Три общини получават 8 млн. лева по Програмата за развитие на селските райони“, пише още вестникът. Почти 8 млн. лв. получават общините Павликени, Златарица и Лясковец по проекти на Програмата за развитие на селските райони. Вчера в присъствието на премиера Бойко Борисов, на церемония в МС министърът на земеделието, храните и горите Румен Поружанов и директорът на ДФ „Земеделие“ Живко Живков връчиха първите договори. \r\n„Братя получиха общо 2 г. затвор за кражба“ е  новина от криминалната хроника. На страниците на вестника ще откриете и статия,  разказваща за поредното издание на фестивала „Трапезица фест“, който ще се проведе във Велико Търново. \r\n„Родители продадоха селската си къща, за да осигурят следването на дъщеря си в Германия“, е заглавие от другия областен ежедневник - „Борба“. Селската къща на търновското семейство Колеви била обявена за продан веднага след като дъщеря им Кръстена е приета да учи в Германия. Родителите й Кремена и Петър не се поколебали да се разделят с имота, за да осигурят образованието на бъдещата лекарка. Подробности за решението им и историята на момичето. \r\n„Вместо светофар, надлез или легнал полицаи на главния път хората се кръстят, преди да пресекат“, е друга тема от всекидневника. Празни обещания за обезопасяване на пътят София- Варна, който разделя Шереметя, бунят местните жители и те са готови за пореден протест, стана ясно вчера. Преди повече от половин година след серия от инциденти и няколко смъртни случая шефката на Областно пътно управление Петя Каразахова и зам.-кметът проф. Георги Камарашев обещаха поставянето на светофар. \r\n„Възпитаник на свищовска академия пое управлението на НОИ“, пише още ежедневника. Новият управител на Националния осигурителен институт е Ивайло Иванов. Той бе избран вчера на извънредно заседание на Народното събрание с голямо единодушие. \r\nНа страниците на  днешното издание е поместен и материал, разказващ за това как късметът се е усмихнал на трима щастливци от региона.", "date": "2017.09.20", "title": "Преглед на основните теми във великотърновския печат"}
{"url": "http://www.focus-news.net/news/2017/09/20/2437787/zdf-puerto-riko-se-podgotvya-za-vrahlitaneto-na-uragana-mariya.html", "text": "Пуерто Рико се подготвя за връхлитането на урагана „Мария“, който се очаква да достигне страната в сряда, предава германският телевизионен канал ZDF.\r\nПравителството организира 500 центрове за настаняване по територията на целия остров. Губернаторът Рикардо Росело призова хората в рискови райони да се придвижат към по-сигурни райони. Президентът Доналд Тръмп обяви извънредно положение, което ще позволи освобождаването на средства от федералните фондове за възстановяване. \r\nСамо преди седмица островът бе ударен от урагана \"Ирма\".Тереза Герова", "date": "2017.09.20", "title": "ZDF: Пуерто Рико се подготвя за връхлитането на урагана „Мария“"}
{"url": "http://www.focus-news.net/news/2017/09/20/2437788/energiyniyat-ekspert-prof-atanas-tasev-poevtinyavane-na-parnoto-ne-se-ochakva-vapreki-predstoyashtoto-namalenie-na-tsenata-na-prirodniya-gaz-ot-1-oktomvri.html", "text": "Поевтиняване на парното не се очаква, въпреки предстоящото намаление на цената на природния газ от 1 октомври. Това прогнозира пред Радио „Фокус“ енергийният експерт проф. Атанас Тасев. Според него е възможно дори леко повишение на цената на парното отопление през предстоящия сезон. \r\n„Напълно е възможно, защото България се подчинява на европейското законодателство, при което регламентите на Европа директно се прилагат, докато директивите се транспонират. Ние се подчиняваме на Регламент 459 от 2017 г., който ни задължава да имаме мрежов кодекс при получаването на газ по мрежите на „Булгартрансгаз“. Първо, много важно е да се заплаща капацитет и да се прави оценка на портфейла на потреблението на газ, при което се стимулира равномерното потребление през годината, а неравномерното потребление съответно се компенсира. На кратко казано този, който равномерно потребява газ, ще плаща по-малко от досега, а този, който неравномерно потребява, ще плаща повече“, обясни проф. Тасев. \r\nТой отбеляза, че през следващото тримесечие цените на синьото гориво ще се задържат на нивата си от момента. Той обясни, че е възможно леко повишаване, което обаче няма да е осезаемо, тъй като след въвеждането на нов измерител, таксите мощност и енергия са синхронизирани с европейското законодателство.", "date": "2017.09.20", "title": "Енергийният експерт проф. Атанас Тасев: Поевтиняване на парното не се очаква, въпреки предстоящото намаление на цената на природния газ от 1 октомври"}
{"url": "http://www.focus-news.net/news/2017/09/20/2437789/burgas-treto-izdanie-na-traditsionniya-esenen-tsveten-bazar-shte-se-provede-v-ekspozitsionen-tsentar-flora.html", "text": "Третото поредно издание на бургаския цветен базар „Флора ЕСЕН“ ще се проведе от днес до 24 септември. Това съобщиха от пресцентъра на Община Бургас. Посетителите ще открият много и разнообразни идеи за украса на дома, градината или офиса и ще получат професионални съвети за вътрешно и външно озеленяване. С цветя, луковици и посадъчен материал ще бъде изпълнен вътрешният двор на експо център „Флора“. Многоцветни хризантеми, далии и екзотични орхидеи са само част от видовете, които ще предложат производители и вносители на цветя от цялата страна.\r\nВече традиционна част от есенния базар са и обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производители. Работното време на базара е от 10.00 часа до 20.00 часа.", "date": "2017.09.20", "title": "Бургас: Трето издание на традиционния есенен цветен базар ще се проведе в Експозиционен център „Флора“"}
{"url": "http://www.focus-news.net/news/2017/09/20/2437790/mvnr-kam-0830-chasa-nyama-danni-za-postradali-balgari-pri-zemetresenieto-v-meksiko.html", "text": "По информация на посолството в Мексико към 08.30 ч българско време няма данни за пострадали български граждани при земетресението с магнитуд 7-ма степен по скалата на Рихтер на територията на Мексико от снощи. Това съобщиха от пресцентъра на Министерството на външните работи (МВнР). Според постъпващата информация в различни части на мексиканската столица има разрушени сгради, засегнати са и инфраструктурни обекти, сред които газопроводи, мостови съоръжения, както и международното летище „Б. Хуарес“.  Извънредна ситуация е обявена в общините Алваро Обрегон, Бенито Хуарес, Коьоакан, Куахималпа де Морелос, Кеаутемок, Густаво А. Мадеро, Изтакалко, Изтапалапа, Магдалена Контрерас, Мигел Идалго, Милпа   Алта, Тлахуак, Тлалпан, Фенустияно Каранса и Ксочимилко на мексиканската столица. Съобщава се за по-големи разрушения в град Пуебла. \r\nБългарското посолство е в контакт с местните власти и следи ситуацията. В дипломатическата ни мисия е организирано 24-часово дежурство. \r\nВсички български граждани, които желаят да получат актуална информация или да подадат сигнал за техни близки и познати, могат да го направят на телефоните на посолството в Мексико: \r\n+52 55 5596 3283; \r\n+52 55 5596 3293; \r\n+52 55 5596 3295; \r\n+52 1 55 6064 5199 \r\nили във фейсбук на адрес: ЕmbajadadeBulgaria Mexico.", "date": "2017.09.20", "title": "МВнР: Към 08.30 часа няма данни за пострадали българи при земетресението в Мексико"}
{"url": "http://www.focus-news.net/news/2017/09/20/2437791/afp-pravitelstvoto-na-meksiko-saobshti-za-224-zhertvi-na-zemetresenieto.html", "text": "Броят на жертвите на опустошителното земетресение, което удари Мексико със сила от 7,1 по скалата на Рихтер, достигна до 224 души, 117 от които са загинали в столицата. Това съобщи вътрешният министър на латиноамериканската страна Мигуел Осорио Чонг, предава AFP.\r\nМежду 21 и 30 деца, които са били в училищна сграда, рухнала след труса, също са сред жертвите на стихията, която удари страната 32 г. след мощно земетресение, при което загинаха около 10 хил. души.Тереза Герова", "date": "2017.09.20", "title": "AFP: Правителството на Мексико съобщи за 224 жертви на земетресението"}
{"url": "http://www.focus-news.net/news/2017/09/20/2437792/ministar-lilyana-pavlova-utre-shte-e-parviyat-golyam-debat-na-vsichki-osnovni-prioriteti-na-balgarskoto-predsedatelstvo-na-es.html", "text": "Утре ще е първият голям дебат на всички основни приоритети на българското председателство на ЕС. Това каза министърът за Българското председателство на Съвета на Европейския съюз (ЕС) Лиляна Павлова в предаването \"Денят започва\" по БНТ. Темите ще са Западните Балкани, за бъдещето на Европа през бъдещия бюджет и темите свързани с икономическия растеж. Следващият дебат е на 23 октомври с всички неправителствени организации, допълни тя. \"Всеки ресорен министър има ангажимент да представи конкретните приоритети. Няколко заседания се предвиждат във формат отбрана и сигурност. Ще посетят и базата ни в Пловдив. Предстои широк спектър от срещи. Първата започва още през октомври - 26-270и, когато София ще е домакин на \"Европейски съюз - Западни Балкани\", каза Павлова.\r\nМинистърът на Европредседателството заяви, че вече е имало и инспекция дали условията ни отговарят на минималните изисквания. \"Имахме и инспекция от органите на Съвета и Европейската комисия за това дали самите условия, които сме предоставили отговарят на минималните европейски, тъй като те са много стриктни.\r\nПавлова отбеляза, че трябва да представим странната си такава, каквато не я познават в чужбина.\r\n\"Целта е първо да представим България такава, каквато не е позната. През 2018 г. е европейска година на културното наследство и ще бъде открита тук на 4 януари при откриването на българското председателство. Другият начин е чрез представяне на българските вина, храни и продукция\", заяви тя.\r\nТя открои, че в следващите седмици ще се подпишат поредица споразумения с винопроизводители.", "date": "2017.09.20", "title": "Министър Лиляна Павлова: Утре ще е първият голям дебат на всички основни приоритети на българското председателство на ЕС"}
{"url": "http://www.focus-news.net/news/2017/09/20/2437793/plovdiv-virtualen-gid-shte-razvezhda-turistite-iz-antichniya-teatar-v-grada.html", "text": "Виртуален гид ще развежда туристите из Античния театър в Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Община Пловдив. Новото мобилно приложение може да се използва вместо екскурзовод от всеки турист, желаещ да посети и разгледа Античния театър в града. Това е първият „Виртуален пътеводител на Античния театър“, създаден по проект за конкретни обекти с финансовата подкрепа на Община Пловдив.  Приложението може да бъде изтеглено безплатно от интернет, а до 10 дни в близост до Античния театър ще има QR код. В приложението има пет „заключени“ места, които ще се отключат, след като бъдат посетени от туриста. Има и карта с петте локации, както и индикатор, който сигнализира кое от непосетените места се намира най-близо, като така на практика се получава и ефект на игра. „Приложението е съвсем ново като разработка и затова екипът от млади програмисти е готов да приеме всякакви идеи за доусъвършенстване, препоръки и стъпки за неговото по-нататъшно развитие“, обясниха от отдел „Култура и културно наследство“.\r\nТони МИХАЙЛОВ", "date": "2017.09.20", "title": "Пловдив: Виртуален гид ще развежда туристите из Античния театър в града"}
{"url": "http://www.focus-news.net/news/2017/09/20/2437794/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху началото на новата учебна година в Кюстендил. Изданието цитира кметът на Община Кюстендил Петър Паунов по този повод: „Училището е най-хубавото нещо, което ни дарява животът. Всичко останало трябва да се заслужи, нека учениците изживеят всяка минута с прекрасните си приятели и учители”. Негово превъзходителство посланикът на САЩ Ерик Рубин е присъствал на откриването на първия учебен ден в Начално училище „Св. св. Кирил и Методий” в село Раждавица, община Кюстендил. „Кметът ме помоли и да съдействам за подкрепа за изграждането на транспортния Коридор №8. Ние също искаме този регион да се развие. Междудържавният договор между България и Македония също е фактор в тази насока”, е казал пред журналисти Ерик Рубин.\r\nВ рубриката „Репортери” вестникът акцентира върху провелата се кампания „Да изчистим България заедно”. За седма поредна година Община Кюстендил също е взела участие в кампанията. Освен определените места за почистване – поречието на река Банщица, Лесопарк „Хисарлъка”, Еко-парк „Езерата” и входа на кв. „Изток”, кюстендилци са взели участие в почистването на междублокови пространства и детски площадки в много от кварталите на града.\r\nВ инициативата са се включили над 200 души – както граждани, така и представители на администрации, институции, читалища, училища, партии и неправителствени организации.\r\nВ рубриката „Общество” изданието разказва за приключилата лятна програма в Центъра за обществена подкрепа „Света Петка”. През летните месеци децата са имали възможност да участват в разнообразни ателиета и да се включат в организирани посещения на различни обекти. Те са посетили художествената галерия, музея, противопожарната служба, пистата за картинг, конната база и други интересни места. Центърът за обществена подкрепа продължава своята дейност, чрез предоставяне на утвърдените вече услуги. Основните дейности са психологическо и социално консултиране, подкрепа за превенция изоставянето на деца и настаняването им в специализирани институции, обучения на кандидати за осиновители, деца и младежи, приемни родители, превенция на противообществените прояви на малолетни и непълнолетни и други.", "date": "2017.09.20", "title": "Преглед на основните теми в кюстендилския печат"}
{"url": "http://www.focus-news.net/news/2017/09/20/2437795/sofiya-vavedena-e-organizatsiya-na-dvizhenieto-za-provezhdane-na-aleya-na-knigata.html", "text": "Въведена е организация на движението за провеждане на „Алея на книгата” в София. Това съобщиха от пресцентъра на Столична община. До 20.00 часа се забранява престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент” на ул. „Неофит Рилски” между бул. „Витоша” и ул. „Христо Белчев”, в частта до бул. „Витоша.", "date": "2017.09.20", "title": "София: Въведена е организация на движението за провеждане на „Алея на книгата”"}
{"url": "http://www.focus-news.net/news/2017/09/20/2437796/kyustendil-galeriya-okoliyskata-kashta-v-dupnitsa-shte-bade-domakin-na-izlozhba-na-dots-zdravka-braykova.html", "text": "Галерия „Околийската къща” в Дупница ще бъде домакин на изложба-живопис на Здравка Брайкова. Това каза пред Радио „Фокус” – Кюстендил Таня Камбурова, експерт „Култура” към Община Дупница. Изложбата ще бъде открита от 17.30 часа. Доцент Здравка Брайкова е завършила Художествената гимназия „И. Петров“ в София и след това Националната художествена академия – специалност „Илюстрация и оформление на книгата“. Преподава от 10 години, а като художник в свободната практика и се занимава с живопис. „Студени и топли цветове, реализъм и абстракция, човек и природа – това са само малка част от контрастите на Брайкова”, каза Таня Камбурова.\r\nВенцеслав ИЛЧЕВ", "date": "2017.09.20", "title": "Кюстендил: Галерия „Околийската къща” в Дупница ще бъде домакин на изложба на доц. Здравка Брайкова"}
{"url": "http://www.focus-news.net/news/2017/09/20/2437797/stara-zagora-kmetat-zhivko-todorov-posreshta-legendite-na-barselona-v-regionalniya-istoricheski-muzey.html", "text": "Легендите от испанския гранд Барселона, които ще се изправят срещу отбора на Христо Стоичков на стадион „Берое“, ще бъдат специални гости на кмета на Стара Загора Живко Тодоров в една от най-големите забележителности в града, съобщиха от пресцентъра на Общината. Регионалният исторически музей ще посрещне именитите футболисти с многобройни артефакти от богатото историческо минало на града. Дрийм тиймът на каталунците ще има възможността да разгледа над 130 000 движими културни ценности, датирани в периода от зората на човешката цивилизация до наши дни, които се съхраняват във фондовете на музея. Сред уникалните експонати е поместен и оригинален препис на Паисиевата „История Славянобългарская“ от 1837 г. Футболните величия, придружени лично от кмета Тодоров, ще се запознаят с богатата 110-годишна история на Старозагорския музей, който е сред най-старите в Европа.\r\nСамо броени часове след специалната визита в музея, футболистите на Барселона ще излязат на зеления терен на градския стадион Берое в Стара Загора. В уникален футболен спектакъл те ще се изправят срещу звездите от отбора на Камата. Предстоящият титаничен сблъсък обещава да се превърне в истински спортен празник за многобройните присъстващи на събитието.\r\nСъбитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, е на стадион „Берое“ в 20.00 часа.", "date": "2017.09.20", "title": "Стара Загора: Кметът Живко Тодоров посреща легендите на Барселона в Регионалния исторически музей"}
{"url": "http://www.focus-news.net/news/2017/09/20/2437798/kyustendil-nebrezhno-boravene-s-otkrit-ogan-e-prichina-za-pozhara-kray-selo-konyavo-oganyat-e-napalno-potushen.html", "text": "Небрежно боравене с открит огън е причина за пожара край село Коняво. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ пожарът, който горя до късно снощи, е напълно потушен. Той е обхванал територия от 500 дка. Горели са сухи треви и храсти, като е засегната овощна градина, от която са унищожени около 8 дка. Пожарът е погасен от четири противопожарни екипа, три екипа на горското стопанство, местно население и доброволци. Спасени от опожаряване са 11 къщи, няма пострадали хора.\r\nВенцеслав ИЛЧЕВ", "date": "2017.09.20", "title": "Кюстендил: Небрежно боравене с открит огън е причина за пожара край село Коняво, огънят е напълно потушен"}
{"url": "http://www.focus-news.net/news/2017/09/20/2437799/burgas-vremenna-organizatsiya-na-dvizhenieto-e-vavedena-pri-nadlez-somat.html", "text": "Във връзка с извършване на дейности по почистване на шахти за дъждовната вода при надлез СОМАТ, до 14:00 часа е въведена времена организация на движението в този участък. Това съобщават от Община Бургас.", "date": "2017.09.20", "title": "Бургас: Временна организация на движението е въведена при надлез СОМАТ"}
{"url": "http://www.focus-news.net/news/2017/09/20/2437800/pss-otnositelno-dobri-sa-usloviyata-za-turizam-v-planinite.html", "text": "Относително добри са условията за туризъм в планините, съобщиха за Агенция „Фокус” от Планинската спасителна служба (ПСС) към БЧК. Температурите по високите части на планините са между 9 и 15 градуса, на места е облачно и с разкъсана облачност. Само в най-високата част на Стара планина духа силен юг- югозападен вятър. На останалите места времето е спокойно. Съоръженията работят само на Боровец и Банско.\r\nПрез изминалото денонощие не са регистрирани инциденти с туристи.\r\nОт Планинската спасителна служба препоръчват да сме добре подготвени, ако сме решили да излизаме в планините предвид очакваното влошаване на времето. Маршрутите да се избират така, че при необходимост бързо да се скрием на завет при силен вятър и дъжд.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.20", "title": "ПСС: Относително добри са условията за туризъм в планините"}
{"url": "http://www.focus-news.net/news/2017/09/20/2437801/vezhdi-rashidov-shte-bade-ofitsialen-gost-na-chestvaneto-na-260-godishninata-ot-osnovavaneto-na-ruskata-akademiya-za-izkustvo.html", "text": "Председателят на Комисията по култура и медии в 44-тото Народно събрание Вежди Рашидов заминава за Москва като официален гост на честването на 260-годишнината от основаването на Руската академия за изкуство. Това съобщиха от пресцентъра на ПП ГЕРБ. Тържествената церемония е на 21 септември 2017 г.\r\nВежди Рашидов е академик на Руската академия за изкуство. Тържествата за юбилея в Москва са съпроводени от Международна конференция на тема “Световната култура като ресурс за устойчиво развитие“. По време на посещението си в руската столица Вежди Рашидов ще има и срещи с депутати от руската Дума.", "date": "2017.09.20", "title": "Вежди Рашидов ще бъде официален гост на честването на 260-годишнината от основаването на Руската академия за изкуство"}
{"url": "http://www.focus-news.net/news/2017/09/20/2437802/sofiya-vavedena-e-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-polsha.html", "text": "Въведена е временна организация на движението във връзка с официалното посещение на министър-председателя на Република Полша в Република България. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до отпътуване на делегацията на бул. „Джеймс Баучер”, между ул. „Златен рог” и бул. „Черни връх”, от страната на хотела. \r\n- до приключване на мероприятието на северозападната дъга на пл. „Св. Александър Невски”, между ул. „Оборище” и ул. „11-ти август”. \r\n- до приключване на мероприятието на ул. „Милин камък”, между бул. „Св. Наум” и бул. „Джеймс Баучер”. \r\n- до приключване на мероприятието се забранява влизането на пътни превозни средства по ул. „Оборище”, между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.09.20", "title": "София: Въведена е временна организация на движението във връзка с официалното посещение на министър-председателя на Република Полша"}
{"url": "http://www.focus-news.net/news/2017/09/20/2437803/stolichna-obshtina-naukata-ozhivya-v-edin-ot-peshehodnite-podlezi-na-bulbalgariya.html", "text": "Химия, физика, биология, транспорт на бъдещето и иновации вече могат да се видят претворени в инсталации на един от пешеходните подлези на бул. \"България\" в София, съобщиха от пресцентъра на Столична община. Това е подлезът при Професионалната гимназия по текстил и моден дизайн. Проект за ново оформление, изпълнен от екип на \"Подлезно\", е осъществен с подкрепата на програмата на Столична община \"Младежки дейности\". Досега по подобен начин са оформени пет столични подлеза, но с други теми като кино, музика, природа. \r\nГрафична информация и интерактивни инсталации допълват картината на съвременната наука в подлеза близо до училището. \r\nПрез последните години ремонтирахме 61 подлези на територията на Столична община, изградихме видеонаблюдение в 36, както и нови асансьори на подлеза на бул.\"България\" и бул.\"Тодор Каблешков\", каза кметът на София Йорданка Фандъкова, която присъства на представянето на проекта на 19 септември.\r\nАвторите на проекта очакват картините да се харесат на гражданите и да пазят направеното. \r\nПрез тази година изграждаме и пет електрически пътнически асансьори в два подлеза на бул.\"Цариградско шосе\". В момента се извършват ремонтни на подлеза при бул. \"Васил Левски\" и ул. \"Гурко\" и при бул. \"Ситняково\" и ул.\r\n\"Гео Милев\".", "date": "2017.09.20", "title": "Столична община: Науката оживя в един от пешеходните подлези на бул.\"България\""}
{"url": "http://www.focus-news.net/news/2017/09/20/2437804/der-spiegel-federalnoto-pravitelstvo-v-berlin-vse-oshte-garantira-investitsiite-v-turtsiya.html", "text": "За германските компании бизнесът в Турция е деликатен, арестите и политическото напрежение създават несигурност. Според опозицията федералното правителство, обаче, отправя ясен сигнал към Анкара, пише изданието Der Spiegel.\r\nВ спора с Турция федералното правителство изтъква резултатите от икономическия натиск върху президента Реджеп Тайип Ердоган. На фона на турския списък с 680 германски компании, обвинени в подкрепа на терористични организации, външният министър Зигмар Габриел подчерта, че е намалена икономическата помощ. Федералното правителство обаче дава гаранции за развиването на бизнес в Турция.\r\nТе все още не са ограничени. Правителството започна преразглеждане на своята експортна практика в Турция, което предвижда „ограничителен подход\", заяви Министерството на външните работи в отговор на въпрос от депутата на „Зелени“  Зезкан Мутлу. Налагането му е в процес на „координацията между отделните министерства\".\r\nВ отговор на лишаването от свобода на немските граждани в Турция, първият дипломат на Берлин  обяви преди два месеца, че ще отправи предупреждения за сигурността на инвестициите в страната, управлявана от Ердоган. Тереза Герова", "date": "2017.09.20", "title": "Der Spiegel: Федералното правителство в Берлин все още гарантира инвестициите в Турция"}
{"url": "http://www.focus-news.net/news/2017/09/20/2437805/gabrovo-lek-avtomobil-i-tri-vremenni-postroyki-sa-izgoreli-pri-pozhar-v-grada.html", "text": "Лек автомобил и три временни постройки са изгорели при пожар в областния център. Сигнал за инцидента е подаден малко след 20.30 часа вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Според обаждането огънят е тръгнал от пристройки на къща в кв. „Хаджи Цонев Мост“. Причината за него е небрежност при боравене с открит огън. При инцидентът са унищожени три бараки и един лек автомобил. Пострадали граждани няма. Произшествието е ликвидирано от шестима пожарникари от Районната служба в Габрово. За изминалото денонощие са подадени и два сигнала за запалени сухи треви, при които няма нанесени материални щети.\r\nНадежда КРЪСТЕВА", "date": "2017.09.20", "title": "Габрово: Лек автомобил и три временни постройки са изгорели при пожар в града"}
{"url": "http://www.focus-news.net/news/2017/09/20/2437806/aktsenti-v-predavaneto-vsichki-v-chas-na-radio-fokus.html", "text": "Във Варненска област през миналата учебна година основно образование в общообразователните и специалните училища са завършили 2 900, а средно – 1700 ученици. За модела за организиране на процесите за изграждане на приобщаваща училищна среда и привличането на родителите като партньори в образователния процес ще чуем Венцеслава Генова от Регионално управление на образованието – Варна. \r\nВ Кюстендил беше поставено началото на дуалното обучение. Професионалната техническа гимназия „Джон Атанасов” в града е единствената в региона, която въвежда подобно обучение в две специалности. Повече информация ще ни даде колегата Венцеслав Илчев от Радио „Фокус“-Кюстендил. \r\nВ минутите до 11.00 часа ще се насочим към едно от най-успешните учебни заведения в община Казанлък  – ОУ „Паисий Хилендарски“. От тази учебна година то започва работа и по проект „С грижа за всеки ученик“ – „Осигуряване на обучение на талантливи ученици за участие в ученическите олимпиади\". Подробности по темата ще научим от репортажа на кореспондента ни Славяна Гайдарова.\r\nТези и още теми - в предаването „Всички в час“ на Радио „Фокус“ от 10.00 до 11.00 часа, с водещ Милослава Ангелова.", "date": "2017.09.20", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/09/20/2437807/bchk-sofiya-organizira-praznik-za-otbelyazvane-na-svetovniya-den-na-mira.html", "text": "БЧК - София организира празник за отбелязване на Световния ден на Мира от 10.00 часа, на голямата поляна в Южния парк на София. Това съобщиха от пресцентъра на БЧК - София. В празника „Заедно за мира“ ще участват партньорите на БЧК - София в инициаливата: Военномедицинска академия, Центърът за спешна медицинска помощ, Столична дирекция на вътрешните работи, Столична дирекция “Пожарна безопасност и защита на населението”, Дружество за ООН в България, Ротари-клуб „Сердика и Триадица“, Национална скаутска организация на България и Федерация за адаптивна физическа активност. \r\nДоброволци от БМЧК – София и от Планинска спасителна служба към БЧК, ще организират за децата разнообразни развлечения, ще им показват техники за оказване на първа долекарска помощ и реакции при бедствия, ще танцуват Зумба и др. За всички участници са подготвени изненади.", "date": "2017.09.20", "title": "БЧК - София организира празник за отбелязване на Световния ден на Мира"}
{"url": "http://www.focus-news.net/news/2017/09/20/2437808/ministar-rumen-porozhanov-okolo-15-mln-yaytsa-s-fipronil-sa-izzeti.html", "text": "Около 1,5 млн. яйца с фипронил са иззети. Това каза министърът на земеделието, храните и горите Румен Порожанов в предаването „Тази сутрин“ по БТВ. Всички яйца са иззети от щандовете. Към момента техният брой вече е към милион и половина. Всеки ден в птицекланниците кокошките-носачки снасят над 100 хиляди яйца. Затова имаме едно натрупване на яйца, които са възбранени за реализация, спрямо повече от половината от това число, обясни министърът. По думите му към момента продължават изследванията от различните халета в самата птицеферма. Румен Порожанов отбеляза,че птичите продукти на фермата са възбранени цяло, докато няма трайни позитивни резултати. \"Все още нямаме право да пуснем за реализация подобни яйца\", отбеляза министърът. Възбранените яйца са били основно за българския пазар, като за Кипър е имало малка бройка около 7000.\r\nРумен Порожанов обясни, че фипронилът е забранен за третиране на продуктивни животни и всеки е наясно с тази забрана. Той отбеляза, че в складове на фирмата са намерени 17 петлитрови туби с фипронол, който съдържа 2% активно вещество фипронил. \"Третирането поне по техни думи е на тревни площи в рамките на фермата, но не е приключила проверката\", коментира Порожанов и добави, че тъй като част от кокошките са били гледани свободно, а не клетково, хипотезата , че се е случило заразяване при движение, е основателна. \r\nВсички кокошки-носачки над 35 седмици ще бъдат унищожени - заклани и през екарисаж изгорени. Същото ще се случи с тези 1,5 млн. яйца - от склада в Поликраище и иззетите от търговската мрежа.\r\nПорожанов добави, че след като бъдат предприети всички мерки и има достатъчно гаранция за чистотата на фермата, тя ще получи разрешение за продажба на нейните птичи продукти.\r\nМинистърът каза, че не може да отговори на въпроса колко яйца с фипронил сме изяли и този въпрос стои. По думите му това се дължи на факта, че фипронилът не е параметър задължителен в изискуемите лабораторните анализи и изследвания, тъй като е забранен.", "date": "2017.09.20", "title": "Министър Румен Порожанов: Около 1,5 млн. яйца с фипронил са иззети"}
{"url": "http://www.focus-news.net/news/2017/09/20/2437809/mvr-trima-dushi-sa-zaginali-a-27-sa-raneni-pri-katastrofi-prez-izminaloto-denonoshtie-v-stranata.html", "text": "Трима души са загинали при катастрофи през изминалото денонощие. Това съобщиха от пресцентъра на МВР. В страната са станали 24 пътнотранспортни произшествия, при които са пострадали 27 души, трима от които са с опасност за живота. В София са станали 177 леки и 6 тежки катастрофи, при които са пострадали шестима души.", "date": "2017.09.20", "title": "МВР: Трима души са загинали, а 27 са ранени при катастрофи през изминалото денонощие в страната"}
{"url": "http://www.focus-news.net/news/2017/09/20/2437810/the-local-frenskite-vlasti-sa-evakuirali-migranti-ot-goristite-mestnosti-kray-kale.html", "text": "Френските власти са евакуирали стотици мигранти от гористите местности на северния бряг край Кале, заради опасения, че районът може да се превърне в нов импровизиран лагер за мигранти, които се надяват да се отправят към Великобритания, съобщава електронното издание The Local в местната си редакция. \r\nОколо 350 мъже, жени и деца, повечето от които иракски кюрди, са живели необезпокоявано седмици наред в тихата местност. \r\nСтотици полицаи бяха задействани във вторник, за да разрушат лагера, а обитателите му бяха качени в автобуси, които се отправиха към центрове за мигранти в 10 различни региона на Франция.\r\n„При последното преброяване имаше 56 деца и около 40 жени. Не мога да оставя тази ситуация да се развива\", заяви местният кмет Дамиен Кареме преди операцията.\r\nГранд-Синте се намира на 30 километра от пристанищния град Кале, където в края на 2016 г. властите разрушиха разгърнатия лагер „Джунгла\" - дом за 10 хил. мигранти.Тереза Герова", "date": "2017.09.20", "title": "The Local: Френските власти са евакуирали мигранти от гористите местности край Кале"}
{"url": "http://www.focus-news.net/news/2017/09/20/2437811/sofiya-verizhna-katastrofa-e-stanala-na-krastovishteto-mezhdu-bul-akad-ivan-evstratiev-geshov-i-bul-balgariya.html", "text": "Верижна катастрофа е станала на кръстовището между бул. „Акад. Иван Евстратиев Гешов“ и бул. „България“, съобщи слушателка на Радио „Фокус“. Тя уточни, че в пътния инцидент са участвали 4 автомобила. По думите й на място са 2 полицейски коли и противопожарен автомобил. Слушателката обясни, че движението в района е силно затруднено и се налага изчакване от по 20-30 мин., за да преминават през участъкът.", "date": "2017.09.20", "title": "София: Верижна катастрофа е станала на кръстовището между бул. „Акад. Иван Евстратиев Гешов“ и бул. „България“"}
{"url": "http://www.focus-news.net/news/2017/09/20/2437812/kyustendil-odmvr-i-bchk-shte-badat-partnyori-v-spetsializirana-politseyska-operatsiya-po-povod-evropeyskiya-den-bez-zaginali-na-patya.html", "text": "Полицията и БЧК в Кюстендил ще бъдат партньори по повод Европейския ден без загинали на пътя. Това съобщи за Радио „Фокус” – Кюстендил Катя Табачка, говорител на ОДМВР – Кюстендил. По този повод от 10.30 часа на улица „Цар Освободител” в Кюстендил ще бъде представена специализираната полицейска операция „Едуард”. В нея ще се включат пътни полицаи и доброволци от Български червен кръст – Кюстендил. По предложение на Европейската мрежа на службите на пътна полиция, 21 септември е обявен за Европейски ден без загинали на пътя и ще се проведе като операция в цялата страна. Идеята е по време на операция „Едуард” да има 24-часово видеонаблюдение, записващо в реално време събитията и „брояч“ на деня, като детайли от всички произшествия ще бъдат записвани и представяни онлайн на обществеността.\r\nВенцеслав ИЛЧЕВ", "date": "2017.09.20", "title": "Кюстендил: ОДМВР и БЧК ще бъдат партньори в специализирана полицейска операция по повод Европейския ден без загинали на пътя"}
{"url": "http://www.focus-news.net/news/2017/09/20/2437813/vidin-nivoto-na-reka-dunav-se-e-povishilo-s-23-sm-pri-novo-selo-prez-izminaloto-denonoshtie.html", "text": "Нивото на река Дунав се е повишило с 23 см при Ново село през изминалото денонощие и водният стоеж е 172 см, съобщават от местната Хидрометеорологична станция. Нивото на Дунав край Видин е 206 см, като повишението за последното денонощие е със 17 см. При Лом стойностите на речното ниво са 219 см, а водният стоеж се е повишил с 3 см за денонощието. Край Оряхово понижението за последното денонощие е със 7 см и водният стоеж е 104 см. Температурата на водата край Ново село е 21 градуса, край Оряхово е 22.3 градуса.", "date": "2017.09.20", "title": "Видин: Нивото на река Дунав се е повишило с 23 см при Ново село през изминалото денонощие"}
{"url": "http://www.focus-news.net/news/2017/09/20/2437814/ekathimerini-kmetat-na-lesbos-se-obarna-kam-atina-i-bryuksel-s-iskane-za-nezabavni-deystviya-za-namalyavane-broya-na-migrantite.html", "text": "Кметът на Лесбос Спирос Галинос е написал писмо до правителството и Европейската комисия с искане да бъдат предприети незабавни действия за намаляване на броя на бежанците на острова, съобщава гръцкото електронното издание Ekathimerini.\r\nВ писмото, изпратено до европейския комисар по миграцията Димитрис Аврамопулос и министъра на гръцката миграционна политика Янис Музалас, Галинос твърди, че към момента на острова има повече от шест хиляди бежанци и мигранти - много повече, отколкото е капацитетът на съществуващите съоръжения.\r\nГалинос заяви, че островът е „държан като заложник\" и призова за незабавни действия от страна на властите.\r\nТой изключи възможността за построяването на по-големи съоръжения за прием на мигранти на острова. \"Способността на Лесбос да предлага гостоприемство е ограничена до сегашната му инфраструктура\", категоричен бе кметът.Тереза Герова", "date": "2017.09.20", "title": "Ekathimerini: Кметът на Лесбос се обърна към Атина и Брюксел с искане за незабавни действия за намаляване броя на мигрантите"}
{"url": "http://www.focus-news.net/news/2017/09/20/2437815/vidin-dnes-e-den-na-traur-v-obshtinata-vav-vrazka-s-konchinata-na-mitropolit-dometian.html", "text": "Във връзка с отдаването на последна почит на Видински митрополит Дометиан и почетен гражданин на Видин, кметът на Община Видин Огнян Ценков издаде заповед, с която днешният ден е обявен за траурен в общината. Това съобщиха от Община Видин. По този повод националният флаг пред всички административни сгради ще бъде свален наполовина на носещите тела. Със заповедта се отменят увеселителните мероприятия, предвидени за деня. При невъзможност това да се случи, те ще започват с едноминутно мълчание.\r\nВ 12.00 ч. в катедралния храм „Св. вмчк Димитър Солунски“ ще се извърши опело, а в 13.00 ч. от църквата ще потегли траурно литийно шествие към Видинска Света митрополия, където ще бъдат положени тленните останки на владиката.", "date": "2017.09.20", "title": "Видин: Днес е ден на траур в общината, във връзка с кончината на митрополит Дометиан"}
{"url": "http://www.focus-news.net/news/2017/09/20/2437816/zam-predsedatelyat-na-pg-na-bsp-za-balgariya-anton-kutev-nyama-kak-rusiya-da-bade-zaplaha-za-natsionalnata-sigurnost-na-balgariya.html", "text": "Няма как Русия да бъде заплаха за националата сигурност на България. Това заяви в ефира на БНТ зам.-председателят на ПГ на „БСП за България“ Антон Кутев. Той подчерта, че от доклада на правителството не става ясно, кое в поведението на Русия е заплаха за страната ни, съобщиха от пресцентъра на НС на БСП. Социалистът обясни, че докладът е едностранчив и не изчерпва позицията и ролята на Русия в отношенията между Русия и Европа и между Русия и НАТО. \"Констатациите са едностранчиви и такъв прочит няма как да е истински\", каза още той.\r\n„Основните ни противници са терористичните организации и това е важно да се разбере за отбранителната доктрина на страната ни. Тероризмът е това, което тормози съвременния свят. По отношение на него Русия не е на страната на тероризма, а от нашата страна - на барикадата“, обясни той. Той припомни, че именно Русия е била дърбжавата, която се е включила активно в борбата с Ислямска държава и на моменти е имала много по-резултатни действия, отколкото всички обединени сили на НАТО. По думите му, за да не е едностранчив докладът, трябвало е да се каже и, че Русия може да бъде мощен фактор в борбата с тероризма и, че всички като европейски сили имаме интерес този фактор да работи заедно с нас. \r\n„Никой не отрича нашата евроатлантическа принадлежност, но с Русия имаме сходни езици, история, религия, култура. Това е достатъчно основание за това България да бъде мост във взаимоотношенията между Европа и Русия“, категоричен бе зам.-председателят на ПГ на левицата. Той подчерта, че се намираме на Балканите, регион, изпъстрен с етнически конфликти, тежко противопоставяне на религии и да си създаваме искуствени проблеми с мощни държави, които очевидно имат влияние в региона, е безсмислено. Според него не трябва да се делим на русофили и русофоби, а да пазим националния си интерес. „С този доклад се поставяме в обтегнати отношения с ключов партньор за България. Имаме интерес от добри отношения с Русия заради доставките на евтин газ, енергетиката ни е свързана до голяма степен с Русия, тя е един огромен пазар, който ни интересува и можем да бъдем мост между Русия и Европа“, каза още той.   \r\nТрябва да осигурим пазар за българските стоки, за да може да увеличим производството\r\n„Всички политици говорим как ще поддържаме родното производтсво, но производство има там, където има пазар. Ключът към това да се осигурява производство и работни места, икономическо развитие се крие в това да се осигурят пазари за българските производители. Това се опитахме да направим със Закона за храните, но управяващите не го приеха“, заяви Антон Кутев. Според него доводите им са били абсурдни и цинични – българските стоки били по-скъпи, няма как да не е така като селското стопанство в Европа се субсидира в пъти повече, българските производители също щели да пострадат, квотите заложени от БСП за български стоки не били изпълними, което не е вярно. „Трябва да осигурим пазар за българските стоки, за да може да увеличим българското производството, за да развием икономиката си. Предлаганите от нас промени щяха да постигнат точно това“, зкалючи Антон Кутев.", "date": "2017.09.20", "title": "Зам.-председателят на ПГ на „БСП за България“ Антон Кутев: Няма как Русия да бъде заплаха за националната сигурност на България"}
{"url": "http://www.focus-news.net/news/2017/09/20/2437817/kmetat-na-sofiya-yordanka-fandakova-shte-proveri-izgrazhdaneto-na-detska-ploshtadka-v-rayon-krasno-selo.html", "text": "Кметът на София Йорданка Фандъкова ще провери изграждането на детска площадка в район \"Красно село\". Това съобщиха от пресцентъра на Столична община. Днес, в 12.00 часа, столичният кмет ще посети площадката на ул. „Битоля“ 2 (зад бензиностанцията).", "date": "2017.09.20", "title": "Кметът на София Йорданка Фандъкова ще провери изграждането на детска площадка в район \"Красно село\""}
{"url": "http://www.focus-news.net/news/2017/09/20/2437818/veliko-tarnovo-kontsert-s-nay-golemite-zvezdi-na-balgarskata-stsena-shte-se-provede-v-grada.html", "text": "От 19.00 часа, на „Циркова площадка“ във Велико Търново ще се проведе ексклузивното издание на Coca-Cola The Voice Happy Energy Tour. Това съобщиха от пресцентъра на Община Велико Търново. Грандиозното събитие ще бъде последният от серия концерти из страната, заедно с най-големите звезди на българската сцена. \r\nФиналът на Coca-Cola The Voice Happy Energy Tour ще бъде пълен с изненади за верните фенове на българската музика. За всички свои почитатели СкандаУ, DJ Doncho, VenZy, Пламен и Иво, балет NOVA, Михаела Маринова, DARA, Михаела Филева, Pavell & Venci Venc', Тита и Криско ще изпълнят своите най-хитови и най-нови хитове. \r\nВсички фенове, които участват в игрите на Facebook страниците на Coca-Cola Happy Energy Tour и The Voice of Summer Tour, ще имат уникалния шанс да спечелят пропуск, който да ги постави на метри от любимите български изпълнители.", "date": "2017.09.20", "title": "Велико Търново: Концерт с най-големите звезди на българската сцена ще се проведе в града"}
{"url": "http://www.focus-news.net/news/2017/09/20/2437819/vidin-pozharo-taktichesko-uchenie-pri-opasnost-ot-prelivane-na-mikroyazovir-shte-se-provede-na-yazovir-bozhuritsa.html", "text": "РДПБЗН - Видин ще проведе днес пожаро-тактическо учение с участието на силите и средствата на основните съставни части на Единната спасителна система (ЕСС) в област Видин. Това съобщиха от ОДМВР – Видин. Учението е на тема „Действие на органите за ПБЗН и ЕСС при опасност от преливане на микроязовир” и ще се проведе на язовир „Божурица”. Ще бъде извършена тренировка по спасяване с използване на алпийски способи, водно спасяване, надграждане на язовирна стена и аварийно източване на язовир. Участват сили и средства от РДПБЗН - Видин, РДПБЗН - Монтана, ОДМВР - Видин, ЦСМП - Видин, БЧК - Видин и доброволните формирования към общините Грамада и Брегово. Началото е в 11.00 часа.", "date": "2017.09.20", "title": "Видин: Пожаро-тактическо учение при опасност от преливане на микроязовир ще се проведе на язовир „Божурица”"}
{"url": "http://www.focus-news.net/news/2017/09/20/2437820/kurir-makedoniya-na-balkanite-padna-parviyat-snyag.html", "text": "Докато в Хърватия остава в сила червен предупредителен код за силни превалявания и бури, които се приближават към Сърбия, в Словения падна първият сняг, съобщава македонското електронно издание „Курир“ .\r\nМетеоролозите в Словения прогнозираха за сряда силни валежи, а в планините, по-високи от 1500 метра, дъждовете преминаха в сняг. Очаква се снежната покривка по върховете да достигне до 20 сантиметра. Тереза Герова", "date": "2017.09.20", "title": "„Курир“ (Македония): На Балканите падна първият сняг"}
{"url": "http://www.focus-news.net/news/2017/09/20/2437821/kmetat-na-stara-zagora-zhivko-todorov-v-balgariya-sportniyat-duh-i-optimizmat-ne-sa-ni-napusnali.html", "text": "Броени часове преди началото на уникалното звездно шоу, на 20 септември от 20 часа на стадион \"Берое\", между Дрийм тима на Барселона и отбора на Стоичков, на специална пресконференция снощи кметът Живко Тодоров благодари на гостите, които са в Стара Загора, за да бъдат част от събитието. Това съобщиха от пресцентъра на Община Стара Загора.\r\n„За нас е чест да бъдем домакини на това събитие, още повече, че през 2017 година Стара Загора е Европейски град на спорта. Доказваме, че в България спортният дух и оптимизмът не са ни напуснали. Хората тук са запалени по футбола и го обичат, а и всички ние помним героите ни от `94 година“, увери кметът. „Мога да изкажа само своите благодарности към Христо Стоичков, Красимир Балъков, моторите на българския национален отбор. Помним успехите им и живеем с тях, защото това, което се случи тогава, е неповторимо. Радвам се, че се доказаха не само като футболисти, а и като хора. Защото въвличат младите хора в спорта, показват им, че всеки трябва да работи върху себе си. Смятам, че те са едни от добрите примери, които имаме“, каза още Живко Тодоров. \r\nЛегендарният номер 8 припомни защо е избрал стадион „Берое” за звездния мач. „Стара Загора е град, свързан с миналото ми като футболист. Може би най-трудните ми шест месеца като войник минаха тук. В Стара Загора се запознах с велики футболисти – Драголов, Кашмеров, Радко Калайджиев, Ивко Ганчев, да не ги изброявам… Тук винаги е имало големи спортисти, оттук е тръгнал и Петър Жеков. Стара Загора е футболен и спортен град, но той има и много история  и културни ценности, които ще покажа на колегите си”, заяви Стоичков. ”Щастлив съм, че любителите на футбола ще могат да видят световни величия на терена”, допълни легендарният футболист.\r\n\"Моето сърце не може да се раздели на две. Щe игpaя и зa двaтa oтбopa. Πъpвo щe зaпoчнa c нaшия oтбop. Eĸипът ни e в зeлeнo и бялo, зaщoтo тoвa ca цвeтoвeтe нa Cтapa Зaгopa. Щe игpaя и в тимa нa \"Бapceлoнa\", зaщoтo тoвa ca двa oтбopa нa пpиятeлитe и нe мoгa дa ги дeля. Πoлoвин пoлyвpeмe щe бъдa пpи eднитe, пoлoвин пoлyвpeмe - пpи дpyгитe. Дa ce yмopят пъpвo, пocлe aз дa ги дoвъpшa\" – разкри с шeгoвит тон Xpиcтo Cтoичĸoв. Той благодари на кмета Живко Тодоров, че се грижи за спорта в града. Другата легенда от родния футбол Красимир Балъков пък призова всички да вземат пример от Стара Загора, където се развива професионалният футбол, паралелно с детско-юношеската школа.\r\n„За нас е чест да играем с този велик футболист. Тук сме, за да споделим красиви моменти с Христо и другите футболисти от отбора участвал на Мондиал 94”, обясни треньорът на легендите от Барса Алберт Ферер.\r\n„Да се срещнем отново на терена и да сме един срещу друг, а да сме приятели е интересно”, каза и капитанът на тима Сержи Бархуан. Той сподели, че е впечатлен от това колко много хора обичат Христо Стоичков.\r\n„Празникът ще го направим, колко гола ще вкараме, ще видим”, коментира още Стоичков.", "date": "2017.09.20", "title": "Кметът на Стара Загора Живко Тодоров: В България спортният дух и оптимизмът не са ни напуснали"}
{"url": "http://www.focus-news.net/news/2017/09/20/2437822/veliko-tarnovo-narodniyat-predstavitel-ot-gerb-stanislava-stoyanova-provede-rabotna-sreshta-s-kmetovete-na-naseleni-mesta-v-obshtinata.html", "text": "Народният представител от ГЕРБ - Велико Търново Станислава Стоянова проведе работна среща с кметове на населените места в община Велико Търново. Това съобщиха от пресцентъра на ПП ГЕРБ. Домакин на дискусията бе кметът на Велико Търново и член на ГЕРБ Даниел Панов. В разговорите участва и председателят на Великотърновския общинския съвет Венцислав Спирдонов.\r\nПоставени бяха въпроси, свързани с бъдещите ремонти на пътища от републиканската пътна мрежа и ангажиментите на Областното пътно управление. Обсъдени бяха възможности за финансирането на ВиК-проекти в населените места, необходимостта от оптимизация на мобилните мрежи и др.\r\nСрещата бе оценена като пореден пример за добрия диалог, който местната власт във Велико Търново има с народните представители от най-голямата парламентарна група, водени от председателя й Цветан Цветанов.", "date": "2017.09.20", "title": "Велико Търново: Народният представител от ГЕРБ Станислава Стоянова проведе работна среща с кметовете на населени места в общината"}
{"url": "http://www.focus-news.net/news/2017/09/20/2437823/polk-dimitar-stoyanov-gl-sekretar-na-prezidenta-neseriozno-e-da-se-tvardi-che-stoynostta-na-dogovora-za-nov-tip-boen-samolet-shte-bade-3-mlrd-lv.html", "text": "Несериозно е да се твърди, че стойността на договора за нов тип боен самолет ще бъде 3 млрд. лв. Това каза главният секретар на президента Димитър Стоянов в интервю за предаването „Тази сутрин“ по бТВ.\r\n„Определено сумата не е три милиарда, както каза премиерът Борисов. Три милиарда никога няма да бъдат по простата причина, че само първият транш е за милиард и половина, който е за от осем до девет самолета. При втория транш, който е до 16 самолета, цената ще бъде значително по-малка, защото там няма да влизат обучениe и наземно оборудване, което вече е доставено при първия“, каза Стоянов.\r\nТой обясни, че няма как да знае със сигурност дали цифрата е причината за отпадането на офертата за F-16. „Това, което чувам от председателя на временната комисия, е, че причината за отпадането е схемата за плащане. Интерес представлява как се е стигнало до тази схема. Има една заповед на министъра на отбраната Ненчев от ноември 2015 г., в която е определена работна група точно с тази цел – да подготви първия инвестиционен разход за работна група с двама съпредседатели, които са ген. Попов и Димитър Кюмюрджиев. За първи път за схема на плащане, както и за 1,5 млрд. стойност на договор е отбелязано в техни протоколи. Доколкото ми е известно в протокол от февруари 2016 г., подписан от двамата съпредседатели, се казва, че схемата е съгласувана с Министерството на финансите и е съобразена с бюджетните възможности на страната“, каза Стоянов.\r\nПо думите му самата комисия не е пожелала да изслуша експертите – хората, които са работили по целия процес. „Тя изслушва министри и заместник-министри – т.е. политическото тяло, но не и експертите, които реално работиха и които можеха да дадат отговори на въпросите. Тоест, комисията не търсеше отговори на въпросите, които сама си задаваше. Явно вече късата памет е заразна болест в една парламентарна група, защото същият този доклад със същото това условие за задължителната схема е изнасян на 20 октомври пред Комисията по отбрана в 43-то народно събрание, което значи, че в нея са участвали и трима души от сегашната комисия. И ще един интерес факт – на 21 септември 2016 г в Министерството на отбраната е имало среща между представители на Офиса за военно сътрудничество от посолството на САЩ заедно с представители на групата за военно сътрудничество към Министерството на отбраната. На нея доклад е изнесъл ген. Стойков, в който на американската страна е представено докъде е стигнал проектът за нов тип боен самолет. Там е казано, че схемата има задължителен характер и американската страна е възразила. Има паметна бележка от тази среща, така че Военно-политическото ръководство знае за това нещо. Това къса памет ли е или просто удобство за самата комисия“, попита той.\r\nНа въпрос дали президентът Радев е лобирал Стоянов обясни, че няма как да се коментира нещо, което е смешно като доказателствен материал. „Няма как един командир на ВВС, на който му е поставена задача, да не я изпълни, защото тя е поставена по команден ред“, каза той.\r\nТой уточни още, че не е вярно, че е избран самолет, който ще се купи без въоръжение, както каза министър-председателят Бойко Борисов. „Аз бих се хванал с него на бас, че има въоръжение в пакета, който е искан от трите страни“, каза Стоянов.", "date": "2017.09.20", "title": "Полк. Димитър Стоянов, гл. секретар на президента: Несериозно е да се твърди, че стойността на договора за нов тип боен самолет ще бъде 3 млрд. лв."}
{"url": "http://www.focus-news.net/news/2017/09/20/2437824/telesur-broyat-na-zhertvite-na-zemetresenieto-v-meksiko-dostigna-do-248-dushi-saobshtava-se-za-iztichaniya-na-gaz-i-pozhari.html", "text": "Броят на жертвите на земетресението в Мексико достигна до най-малко 248 души, предава телевизионният канал teleSUR.\r\nВ щата Морелос броят на жертвите е най-висок – съобщава се за 55 загинали. В Пуебла, където е бил епицентърът на труса от 7,1 по скалата на Рихтер, има 32 смъртни случая. Голяма част от жертвите там са загинали под развалините на църква. \r\nНай-малко 49 души бяха убити в столицата, докато 10 души загинаха в щатите Мексико и в Гереро, съобщиха официални лица.\r\nКметът на Мексико Сити Мигел Ангел Манцера информира, че 44 сгради са сериозно повредени или унищожени в резултат на труса. Регистрирани са няколко изтичания на газ и пожари.Тереза Герова", "date": "2017.09.20", "title": "teleSUR: Броят на жертвите на земетресението в Мексико достигна до 248 души, съобщава се за изтичания на газ и пожари"}
{"url": "http://www.focus-news.net/news/2017/09/20/2437825/prezidentat-rumen-radev-balgariya-ochakva-da-badat-spazvani-pravata-na-sanarodnitsite-ni-v-ukrayna-za-izuchavaneto-na-balgarski-ezik.html", "text": "България очаква приетият Закон за образованието в Украйна да не засегне по никакъв начин правата и възможностите на сънародниците ни в страната да изучават своя роден език. За това призова президентът Румен Радев на среща в Ню Йорк със своя украински колега президента Петро Порошенко, съобщиха от прессекретариата на държавния глава. „Разбрахме се, че няма да има никакви ограничения за изучаване на български език в училищата и като количество и като качество на часовете“, коментира българският държавен глава пред журналисти след края на срещата. \r\nПрезидентът Петро Порошенко е поел ангажимент да реагира незабавно, ако българският държавен глава получи оплакване от страна на сънародниците ни в Украйна, след осъществените законови промени. В скоро време в България ще пристигне и министърът на образованието на Украйна и на място ще бъдат уточнени всички въпроси, свързани с предприетата образователна реформа и как по-добре да бъдат защитени правата на местната българската общност и възможностите и да изучава своя роден език, стана ясно от думите на Румен Радев. \r\nПо време на срещата българският държавен глава е получи уверение от своя украински колега и че в процеса на децентрализация на Украйна няма да бъдат предприемани действия за административно разделяне на историческия Болградски район, в който живеят много наши сънародници. Обсъдена е била и възможността за отпадане на засиления контрол за бизнес дейност, осъществявана от български компании, предвиден по силата на Постановление № 449 на украинското правителство, поради различните данъчни ставки в двете държави. \r\nПрезидентът Румен Радев е потвърдил категоричната подкрепа на страната ни за европейската перспектива на Украйна и е изразил готовност за споделяне на българския опит в този процес. \r\nВ отговор на журналистически въпрос по повод откриването на Общия дебат на Общото събрание на ООН, българският президент подчерта, че едно от най-важните послания е било признаването от всички държави членки на глобалната роля на ООН за справяне с военните кризи, миграцията, борбата с бедността и климатичните изменения. \r\nПомолен да коментира изказването на президента на САЩ Доналд Тръмп пред Общото събрание, българският държавен глава заяви, че е впечатлен от отправеното послание, че ООН ще бъде силна организация, ако в нея членуват силни и суверенни, независими държави. Това е послание, което подчертава необходимостта да отстояваш интересите на своята собствена страна и народ, независимо в какви организации и съюзи участваш, и от него може да се поучим, подчерта Румен Радев. „Не знам дали се чува в България, че за да бъдеш фактор в дипломацията и за да се чува твоят глас, трябва да имаш съответната военна мощ. Те не могат да съществуват разделени. Президентът Тръмп го обяви много ясно и тази година САЩ имат най-големия военен бюджет и най-силната армия. Нека да видим защо той мисли така и как ние мислим у нас“, добави още президентът. \r\nПо покана на президента на Френската република Еманюел Макрон, българският държавен глава участва в учредяването на Глобален пакт по околната среда. \r\nПрезидентът Румен Радев участва и в приема, даван от президента на САЩ Доналд Тръмп за ръководителите на делегации на 72-ата сесия на Общото събрание на ООН.", "date": "2017.09.20", "title": "Президентът Румен Радев: България очаква да бъдат спазвани правата на сънародниците ни в Украйна за изучаването на български език"}
{"url": "http://www.focus-news.net/news/2017/09/20/2437826/burgas-s-podkrepata-na-obshtinata-12-detsa-lisheni-ot-roditelski-grizhi-poluchiha-novi-ranitsi-i-uchenicheski-posobiya.html", "text": "Съвместна инициатива на Община Бургас и фирма Bulgarian Online Research подпомогна 12 деца в центрове за настаняване от семеен тип. Това съобщиха от пресцентъра на Община Бургас. Децата получиха нови раници, пълни с всички необходими аксесоари и принадлежности за училище. Даренията бяха разпределени между три центъра за настаняване от семеен тип в комплексите „Лазур“, „Славейков“ и „Меден рудник“.\r\nДарителската инициатива цели да осигури равен старт в училище на децата, лишени от родителски грижи. Служителите на фирма Bulgarian Online Research лично избраха и занесоха ученическите пособия в центровете, за да пожелаят успешна учебна година на децата.", "date": "2017.09.20", "title": "Бургас: С подкрепата на Общината 12 деца, лишени от родителски грижи, получиха нови раници и ученически пособия"}
{"url": "http://www.focus-news.net/news/2017/09/20/2437827/bbc-trimata-zapodozreni-za-teroristichniya-atentat-v-londonskoto-metro-ostavat-v-aresta.html", "text": "Трети заподозрян за терористичната атака в лондонското метро е арестуван от британската полиция в Нюпорт, Уелс, предава BBC.\r\nАрестът на 25-годишния мъж е извършен в късните часове на вторник след извършен обиск на адрес, поясниха от Скотланд Ярд.\r\nВ събота бе задържан 18-годишен мъж, а по-рано бе арестуван и 21-годишен мъж. И тримата заподозрени за атаката на метростанция „Парсън Грийнс“ са в ареста. Тереза Герова", "date": "2017.09.20", "title": "BBC: Тримата заподозрени за терористичния атентат в лондонското метро остават в ареста"}
{"url": "http://www.focus-news.net/news/2017/09/20/2437828/vidin-chetirima-mazhe-ot-s-medovnitsa-sa-zadarzhani-sled-sbivane-v-tsentara-na-seloto.html", "text": "Четирима мъже от село Медовница са задържани снощи в полицейския арест за хулиганство. Сигнал за сбиване в центъра на селото бил получен в 18.00 часа. Към мястото незабавно се насочил екип на Районно управление на МВР-Белоградчик. Това съобщиха от ОДМВР-Видин. Полицаите установили участниците, но при опит да бъдат задържани, мъжете оказали яростна съпротива. Техни близки също се опитали да попречат на служителите на реда да изпълнят задълженията си. След оказано съдействие, от допълнително изпратени на мястото униформени от районните управления в Белоградчик и Видин, ситуацията е овладяна. Няма пострадали полицаи. В ареста били приведени С.А./30г./, Т.С./19г./, С.П./29г./ и И.Б./32г./, трима от тях са криминално проявени. Според първоначалните данни, роднинска свада помежду им и последвалото сбиване възникнали след употреба на алкохол. Уведомен е дежурен прокурор. Работата по случая продължава, в РУ-Белоградчик е образувано досъдебно производство за извършено престъпление по чл.325, ал.2 и чл.270 от Наказателния кодекс.", "date": "2017.09.20", "title": "Видин: Четирима мъже от с. Медовница са задържани след сбиване в центъра на селото"}
{"url": "http://www.focus-news.net/news/2017/09/20/2437829/dobrich-25-septemvri-e-neucheben-den-za-uchilishtata-na-teritoriyata-na-grada.html", "text": "Със заповед на кмета на Добрич Йордан Йорданов се обявява 25 септември 2017 г. /понеделник/ за неучебен ден за училищата на територията на града. Това съобщиха от пресцентъра на Община град Добрич. Заповедта е от 18 септември 2017 г. и се основава на чл.44, ал.1, т.1 и  ал.2 от Закона за местното самоуправление и местната администрация, във връзка с чл. 105, ал.3 от Закона за предучилищното и училищно образование и Решение 20-12 от 30 май 2017 на Общински съвет, след уведомяване на Регионално управление на образованието – Добрич.", "date": "2017.09.20", "title": "Добрич: 25 септември е неучебен ден за училищата на територията на града"}
{"url": "http://www.focus-news.net/news/2017/09/20/2437830/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за предстоящото откриване на регионалното депо за твърди битови отпадъци. „Бойко Борисов реже лентата на новото депо“, пише изданието и допълва, че първата клетка влиза в експлоатация веднага след церемонията на 13 октомври. Водеща тема на втора страница е здравеопазването. „Трети сме по брой на абортите“ е заглавието, под което е посочена статистиката за второто тримесечие на тази година по области. Цялата трета страница е посветена на проблемите на община Панагюрище с водоснабдяването и причините за тях. Следващите две страници на изданието са за сметищата в региона. „Ще продължат ли да горят сметищата в Пазарджишко?“ е въпросът, на който търси отговор изданието като проследява историята и проблемите на сметищата в различните общини от региона. Вестникът отделя място и за други проблеми свързани с темата, а именно образуването на незаконни сметища и трупането на боклуци около контейнерите. На следващите страници на изданието са коментирани спортни и културни теми от областта.", "date": "2017.09.20", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/20/2437831/burgas-eksperti-shte-predstavyat-v-grada-vazmozhnosti-za-direktno-privlichane-na-sredstva-ot-es.html", "text": "Бургас ще е домакин на БизнесПРО форума „Директни програми за финансиране от Европейския съюз“. Това съобщиха от пресцентъра на Община Бургас. Доказани експерти ще споделят опита си как се печелят и управляват проекти по някои от най-популярните европейски финансиращи процедури, като COSME, ERASMUS+, Програма Хоризонт 2020 – Инструмент за МСП и др.\r\nСъбитието ще се проведе на 10 октомври 2017 г., от 9.00 часа, в Бизнес инкубатора.\r\nСпециално внимание ще бъде отделено на инструментите за безвъзмездно финансиране на малки и средни предприятия в сектор иновации, земеделие, образование и околна среда.\r\nДиректните програми за финансиране на ЕС са точно и ясно формулирани, със сериозни бюджети и с традиции в подкрепата на бизнеса.", "date": "2017.09.20", "title": "Бургас: Експерти ще представят в града възможности за директно привличане на средства от ЕС"}
{"url": "http://www.focus-news.net/news/2017/09/20/2437832/afp-ispanskata-politsiya-pretarsi-sgradi-na-katalonskite-vlasti.html", "text": "Гражданската полиция на Испания в сряда претърси няколко сгради на регионалното правителство на Каталуния, заяви говорител на местните власти в Барселона, предава AFP.\r\nОперацията е проведена на фона на нарастващо напрежение около подготовката на референдума за независимост на испанския автономен регион, насрочен за 1 октомври – въпреки забраната на Мадрид и решението на Конституционния съд.Тереза Герова", "date": "2017.09.20", "title": "AFP: Испанската полиция претърси сгради на каталонските власти"}
{"url": "http://www.focus-news.net/news/2017/09/20/2437833/klimatologat-dots-georgi-rachev-ochakva-ni-hubava-esen-do-kraya-na-septemvri-shte-e-s-3-4-gradusa-po-toplo-ot-normalnoto.html", "text": "Месец септември е с 3 до 4 градуса по-топло време от нормалното и се очаква да имаме хубава есен. Това каза в сутрешния блок „Добро утро, България“ на Радио „Фокус“ климатологът доц. Георги Рачев. По думите му днес свършва осмата поредна топла вълна. Той отбеляза, че лятото тази година е продължило доста дълго – на места около 115 дни. „Прекарахме един хубав селскостопански период с много високи добиви на зърно. Гроздето е фантастично. Плодовете са с високо качество. Да не говорим за розовото масло, лавандулата – отново високи добиви. Перфектно лято за селското стопанство и, естествено, за туризма. Прекрасна есен ни очаква. Октомври месец засега се оказва, че ще бъде с нормални температури. Ще бъдат малко по-високи от нормалното за средната месечна температура. За съжаление на доста хора валежите ще бъдат по-малко. Това засушаване, което се забелязва през август и септември, ще продължи и през октомври месец, но се надявам по-нататък, в късна есен, да компенсираме липсата на валежите“, обясни доц. Георги Рачев. \r\nТой добави, че топли дни ще има до края на септември, както и през октомври, но горещини не се очакват. Предвид очакваното рязко застудяване до края на седмицата, климатологът уточни, че температурите още в понеделник ще се нормализират.", "date": "2017.09.20", "title": "Климатологът доц. Георги Рачев: Очаква ни хубава есен, до края на септември ще е с 3-4 градуса по-топло от нормалното"}
{"url": "http://www.focus-news.net/news/2017/09/20/2437834/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-septemvri.html", "text": "„Софийска вода” временно ще прекъсне водоснабдяването в някои части на столицата на 21 септември. Това съобщиха от пресцентъра на дружеството. На 21 септември 2017 г., във връзка с подмяна на сградни водопроводни отклонения до бл. 468, жк. „Младост“ 4, се налага спиране на водоподаването от 10.00 до 21.00 часа на клиентите на „Софийска вода”, живеещи в района на:\r\nул. „Околовръстен път“, ул. „Проф. Александър Танев“, ул. „Самара“, ул. „Без име“( между бл. 440 и магазин „Билла“);\r\nул. „Бизнес парк София“, ул. „Околовръстен път“ №258, №260, №262.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Билла“.\r\nНа 21 септември 2017 г., във връзка с подмяна на сградно водопроводно отклонение на ул. „Цани Гинчев“, вилна зона „Симеоново – Драгалевци“, се налага спиране на водоподаването от 9.30 до 17.30 часа на клиентите на „Софийска вода”, живеещи в района на:\r\nул. „Хилендарски манастир“, ул. „Змей Горянин“, ул. „Василий врач“, ул. „Веда Словена“, ул. „Мост“, ул.“ Българска легенда“, ул. „Захари Зограф“,ул.“ Еловица“, ул. „Красива гледка“, ул. „Акад. Стоян Аргиров“, ул. „Поветица“, ул.“ Монах Спиридон“, ул. „Зографи Молерови“, ул. „Пирински еделвайс“, ул.“ Огюст Дозон“, ул. „Проф. Борис Йоцов“, ул. „Илинден“, ул. „Сава Доброплодни“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Зограф“ ъгъла с ул. „За буквите“.\r\nНа 21 септември 2017 г., във връзка с подмяна на спирателен кран на ул. „Жетварка“ ,жк. „Изгрев“, се налага спиране на водоподаването от 10.00 до 21.00 часа на клиентите на „Софийска вода”, живеещи в района на:\r\nпо ул. ,,Тинтява‘‘ от ул. ,,Трепетлика‘‘ до бул. „Драган Цанков“, ул. 132;\r\nпо ул. “Русаля“ от ул. „Самоков“ до ул. „Св. Пимен Зографски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Русаля“.\r\nНа 21 септември 2017 г., във връзка с подмяна на сградно водопроводно отклонение на ул. „Янко Панайотов“, с. Лозен, се налага спиране на водоподаването от 9.00 до 19.00 часа на клиентите на „Софийска вода”, живеещи в района на:\r\nпо ул. „Янко Панайотов“ от ул. „Съединение“ до ул. „Люляк“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янко Панайотов“ ъгъла с ул. „Люляк“.\r\nНа 21 септември 2017 г., във връзка с монтаж на спирателен кран на ул. 35, с. Долни Богров, се налага спиране на водоподаването от 9.30 до 16.30 часа на клиентите на „Софийска вода”, живеещи в района на:\r\nпо ул. 35 от №17 до №41 нечетни номера.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 35 №25.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.20", "title": "„Софийска вода” временно ще прекъсне водоснабдяването в някои части на столицата на 21 септември"}
{"url": "http://www.focus-news.net/news/2017/09/20/2437835/varna-okrazhnata-prokuratura-razsledva-smartta-na-politsay.html", "text": "Окръжната прокуратура (ОП) във Варна разследва смъртта на полицейски служител – старши инспектор Б. Б. от Четвърто Районно управление при ОДМВР – Варна. Досъдебното производство по случая е образувано на 19 септември 2017 г., когато след 20 часа е уведомен за случая дежурен прокурор в Окръжната прокуратура във Варна. Това съобщиха от пресцентъра на Апелативна прокуратура – Варна. Разследването ще установява причините и обстоятелствата, при които е настъпила смъртта на полицейския инспектор.\r\nПод ръководството на дежурен прокурор от ОП – Варна, следовател от Окръжния следствен отдел е извършил незабавно оглед на местопроизшествието. Иззети са веществени доказателства. \r\nРазследващите работят по три възможни хипотези – убийство, самоубийство или нещастен случай при боравене с оръжие. Назначена е съдебномедицинска експертиза – аутопсия на тялото на полицейския инспектор, както и техническо-съдебна, балистична, трасологична, химическа и дактилоскопна експертиза.\r\nРазследването по случая продължава.", "date": "2017.09.20", "title": "Варна: Окръжната прокуратура  разследва смъртта на полицай"}
{"url": "http://www.focus-news.net/news/2017/09/20/2437836/inzh-valentin-zlatinski-direktsiya-inspektsiya-po-truda-kyustendil-izsipvane-na-golyamo-kolichestvo-vaglishten-material-e-prichina-za-trudovata-zlopoluka-v-bobov-dol.html", "text": "Изсипване на голямо количество въглищен материал е причина за трудовата злополука в Бобов дол. Това съобщи за Радио „Фокус” – Кюстендил инженер Валентин Златински, директор на Дирекция „Инспекция по труда” – Кюстендил. По думите му след получаване на сигнала за инцидента е изпратен екип от двама инспектори, които до 20.00 часа на 19 септември са изследвали всички обстоятелства на място. Сега предстои да се проверят и документите, задължителни при работа в минния сектор.„Фокус” припомня, че 48-годишен работник загина при инцидент в рудник в Бобов дол. Инцидентът е възникна в късния следобед на 19 септември. Трупът на починалия е закаран за аутопсия в кюстендилската болница. По случая е образувано досъдебно производство в Районно управление – Бобов дол.\r\nВенцеслав ИЛЧЕВ", "date": "2017.09.20", "title": "Инж. Валентин Златински, Дирекция \"Инспекция по труда” – Кюстендил: Изсипване на голямо количество въглищен материал е причина за трудовата злополука в Бобов дол"}
{"url": "http://www.focus-news.net/news/2017/09/20/2437837/sofiya-zhena-e-postradala-pri-verizhna-katastrofa-s-pet-avtomobila-na-bul-akad-ivan-evstatiev-geshov.html", "text": "Жена е пострадала при верижна катастрофа с пет автомобила на бул. „Акад. Иван Евстатиев Гешов“. Това съобщиха от пресцентъра на МВР. Сигналът за верижна катастрофа на бул. „Акад. Иван Евстатиев Гешов“, в участъка между бул. „Цар Борис III“ и ул. „Гюешево“, е постъпил тази сутрин към 8.30 часа. Според първоначалната информация, в инцидента са участвали пет леки автомобила, по-сериозно е пострадала водачка на една от колите. Тя е откарана в болница за преглед.\r\nДвижението в района е затруднено, осъществява се в една лента. Пътни полицаи са на място и подпомагат трафика.", "date": "2017.09.20", "title": "София: Жена е пострадала при верижна катастрофа с пет автомобила на бул. „Акад. Иван Евстатиев Гешов“"}
{"url": "http://www.focus-news.net/news/2017/09/20/2437838/die-sueddeutsche-zeitung-v-germaniya-arestuvaha-predpolagaem-chlen-na-islyamska-darzhava-ot-siriyski-proizhod.html", "text": "Полицията в германската федерална провинция Шлезвиг-Холщайн арестува 24-годишен сириец, заподозрян в членство в близкоизточната радикална групировка „Ислямска държава“, съобщава баварският ежедневник Die Sueddeutsche Zeitung, като се позовава на информация от Федералната прокуратура.\r\nСъгласно разпространените данни, мъжът е арестуван във вторник по подозрение в членство в чуждестранни терористични организации. Лицето е влязло в Европа през 2015 г. като член на „Ислямска държава“. През август с.г. Маджет А. е пристигнал в Германия. Тереза Герова", "date": "2017.09.20", "title": "Die Sueddeutsche Zeitung: В Германия арестуваха предполагаем член на „Ислямска държава“ от сирийски произход"}
{"url": "http://www.focus-news.net/news/2017/09/20/2437839/prof-dimitar-dimitrov-balgariya-tryabva-da-sledva-yasni-prioriteti-v-oblastta-na-natsionalnata-si-sigurnost.html", "text": "България трябва да открои и следва ясни приоритети за националната си сигурност. Това коментира за Радио „Фокус“ експертът по сигурността, проф. Димитър Димитров по повод задочния спор между премиер и президент за това как се гради национална сигурност. Проф. Димитров коментира още, че армията и респективно покупката за бойна техника са значим елемент от тази сигурност, но не и единственият. „Но има още други елементи. Ценното на тези стратегически документи и хубавото в тях е, че наистина определят една рамка с едни приоритети, които дългосрочно след това трябва да се спазват. Ако се възползвам от повода, защото конкретният повод е годишният доклад на правителството за националната сигурност, самият доклад е около 120 страници. В него има включени буквално всички аспекти на нашето общество, сигурността не е само проблем на армията и на Министерството на отбраната, разбира се“, каза още той. Проф. Димитър Димитров добави, че в последния доклад за националната сигурност Русия не е отбелязана като толкова голяма заплаха за България, като според експерта темата е била преекспонирана от медиите.", "date": "2017.09.20", "title": "Проф. Димитър Димитров: България трябва да следва ясни приоритети в областта на националната си сигурност"}
{"url": "http://www.focus-news.net/news/2017/09/20/2437840/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "За германските компании бизнесът в Турция е деликатен, арестите и политическото напрежение създават несигурност. Според опозицията федералното правителство, обаче, отправя ясен сигнал към Анкара, пише изданието Der Spiegel.\r\nВ спора с Турция федералното правителство изтъква резултатите от икономическия натиск върху президента Реджеп Тайип Ердоган. На фона на турския списък с 680 германски компании, обвинени в подкрепа на терористични организации, външният министър Зигмар Габриел подчерта, че е намалена икономическата помощ. Федералното правителство обаче дава гаранции за развиването на бизнес в Турция.\r\nТе все още не са ограничени. Правителството започна преразглеждане на своята експортна практика в Турция, което предвижда „ограничителен подход\", заяви Министерството на външните работи в отговор на въпрос от депутата на „Зелени“  Зезкан Мутлу. Налагането му е в процес на „координацията между отделните министерства\".\r\nВ отговор на лишаването от свобода на немските граждани в Турция, първият дипломат на Берлин  обяви преди два месеца, че ще отправи предупреждения за сигурността на инвестициите в страната, управлявана от Ердоган.\r\n*** Френските власти са евакуирали стотици мигранти от гористите местности на северния бряг край Кале, заради опасения, че районът може да се превърне в нов импровизиран лагер за мигранти, които се надяват да се отправят към Великобритания, съобщава електронното издание The Local в местната си редакция. \r\nОколо 350 мъже, жени и деца, повечето от които иракски кюрди, са живели необезпокоявано седмици наред в тихата местност. \r\nСтотици полицаи бяха задействани във вторник, за да разрушат лагера, а обитателите му бяха качени в автобуси, които се отправиха към центрове за мигранти в 10 различни региона на Франция.\r\n„При последното преброяване имаше 56 деца и около 40 жени. Не мога да оставя тази ситуация да се развива\", заяви местният кмет Дамиен Кареме преди операцията.\r\nГранд-Синте се намира на 30 километра от пристанищния град Кале, където в края на 2016 г. властите разрушиха разгърнатия лагер „Джунгла\" - дом за 10 хил. мигранти.\r\n*** Кметът на Лесбос Спирос Галинос е написал писмо до правителството и Европейската комисия с искане да бъдат предприети незабавни действия за намаляване на броя на бежанците на острова, съобщава гръцкото електронното издание Ekathimerini.\r\nВ писмото, изпратено до европейския комисар по миграцията Димитрис Аврамопулос и министъра на гръцката миграционна политика Янис Музалас, Галинос твърди, че към момента на острова има повече от шест хиляди бежанци и мигранти - много повече, отколкото е капацитетът на съществуващите съоръжения.\r\nГалинос заяви, че островът е „държан като заложник\" и призова за незабавни действия от страна на властите.\r\nТой изключи възможността за построяването на по-големи съоръжения за прием на мигранти на острова. \"Способността на Лесбос да предлага гостоприемство е ограничена до сегашната му инфраструктура\", категоричен бе кметът.\r\n*** Скотланд Ярд съобщава, че 25-годишен мъж е арестуван в уелския град Нюпорт във връзка с терористичното нападение в Лондон. Полицията след това е претърсила обиск в града, пише   The Daily Telegraph.\r\n„Това продължава да бъде бързо-развиващо се разследване. Значима дейност е извършена след нападението в петък“, заяви командир Дийн Хейдън от британските антитерористични служби. „Вече имаме трима задържани и обиски продължават да се провеждат на четири адреса. Детективите в момента провеждат задълбочени разследвания, за да определят всички факти зад нападението“, добави той. „Очакваме обиските да отнемат няколко дни и да доведат до по-нататъшни данни“, добави той. \r\nПървият заподозрян бе арестуван от полицията в английското графство Кент в пристанищната част на град Давър, докато вторият бе задържан в лондонското предградие Хънслоу.\r\n***", "date": "2017.09.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/20/2437841/burgas-okrazhniyat-sad-nalozhi-trigodishen-izpitatelen-srok-na-dvama-nepalnoletni-za-prichinena-smart-po-nepredpazlivost-pri-patnotransportno-proizshestvie.html", "text": "Окръжен съд – Бургас призна подсъдимият Стефан М. за виновен, в това, че на 31 октомври 2015 г., по път гр. Бургас – кв. „Черно море“, като непълнолетен, навършил 16 години, но като е могъл да разбира свойството и значението на деянието и да ръководи постъпките си, при управление на моторно превозно средство – лек автомобил, нарушил правилата за движение по пътищата по чл. 20, ал. 2 от ЗДвП и по непредпазливост причинил смъртта на пешеходката М. Н., като е управлявал автомобила без да има необходимата правоспособност. Това съобщиха от пресцентъра на Окръжен съд - Бургас.\r\nСъдът осъди подсъдимият Стефан М. на „Лишаване от свобода“ за срок от две години, като го призна за невиновен и го оправда по обвинението да е осъществил престъплението след като е нарушил правилото за движение по пътищата по чл. 150 от ЗДвП. На основание чл. 69, ал. 1, вр. чл. 66, ал. 1 от НК, съдът отложи изпълнението на наложеното наказание за изпитателен срок от три години.\r\nВ съдебно заседание днес, Окръжен съд – Бургас призна за виновен и подсъдимия Съби Р., в това, че на 31 октомври 2015 г., по път гр. Бургас – кв. „Черно море“, нарушил правилата за движение по чл. 102 от ЗДвП, като предоставил управлението лекия автомобил на непълнолетния шестнадесетгодишен неправоспособен водач, Стефан М., който допуснал пътнотранспортно произшествие и при условията на независимо съпричиняване по непредпазливост причинил смъртта на пешеходката М. Н.\r\nСъдът осъди подсъдимия Съби Р. на „Лишаване от свобода“ за срок от две години, като го признава за невиновен и оправда по обвинението, че при допускане на пътнотранспортното произшествие подсъдимият Стефан  М. е нарушил правилото за движение по пътищата по чл. 150 от ЗДвП. Съдът отложи изпълнението на наказанието за изпитателен срок от три години.\r\nДелото бе гледано по реда на съкратено съдебно следствие.\r\nПрисъдата на Окръжен съд – Бургас може да бъде обжалвана или протестирана пред Апелативен съд – Бургас в 15-дневен срок.", "date": "2017.09.20", "title": "Бургас: Окръжният съд наложи тригодишен изпитателен срок на двама непълнолетни за причинена смърт по непредпазливост при пътнотранспортно произшествие"}
{"url": "http://www.focus-news.net/news/2017/09/20/2437842/vratsa-politsiyata-razsledva-palezh-na-diskoteka-v-selo-galiche.html", "text": "На 20 септември 2017 г., в 04.13 часа е получен сигнал от жител на село Галиче, който съобщил за пожар в дискотека в селото. Огънят  е загасен от служители на РСПБЗН-Бяла Слатина. Това съобщиха от ОДМВР-Враца. От извършения оглед и разпит на свидетел /охранител/ е установено, че се касае за палеж. Образувано е досъдебно производство.", "date": "2017.09.20", "title": "Враца: Полицията разследва палеж на дискотека в село Галиче"}
{"url": "http://www.focus-news.net/news/2017/09/20/2437843/dobrich-poradi-podmyana-na-kuhnensko-oborudvane-yastiyata-za-potrebitelite-na-domashen-sotsialen-patronazh-nyama-da-sa-termichno-obraboteni.html", "text": "Поради подмяна на кухненското оборудване в кухненския блок, ястията които ще се предоставят днес на потребителите на социалната услуга ”Домашен социален патронаж” няма да са термично обработени. Това съобщиха от пресцентъра на Община град Добрич.", "date": "2017.09.20", "title": "Добрич: Поради подмяна на кухненско оборудване, ястията за потребителите на ”Домашен социален патронаж” няма да са термично обработени"}
{"url": "http://www.focus-news.net/news/2017/09/20/2437844/vratsa-tyalo-na-zhena-e-otkrito-v-trevna-plosht-pred-zhilishten-blok-v-zh-k-dabnika.html", "text": "На 19 септември 2017 г., в 09.19 ч. в Районно управление на МВР-Враца е получено съобщение че в тревна площ пред жилищен блок №10 в ж. к. ”Дъбника” в град Враца има труп на жена. Това съобщиха от ОДМВР-Враца. При извършения от полицейските служители първоначален оглед, следи от насилие не са открити. Установено е, че трупът е на 66-годишна жена, живуща в същия блок. Образувано  е досъдебно производство.", "date": "2017.09.20", "title": "Враца: Тяло на жена е открито в тревна площ пред жилищен блок в ж. к. ”Дъбника”"}
{"url": "http://www.focus-news.net/news/2017/09/20/2437845/sport-elitsa-kostova-otpadna-ot-turnira-v-meksiko.html", "text": "Елица Костова отпадна в първи кръг от турнира по тенис на твърди кортове в мексиканския град Тампико.\r\nБългарската загуби от представителката на домакините Виктория Родригес с 6:7, 2:6 в мач, продължил близо два часа.", "date": "2017.09.20", "title": "Спорт: Елица Костова отпадна от турнира в Мексико"}
{"url": "http://www.focus-news.net/news/2017/09/20/2437846/burgas-belodrobnata-bolnitsa-v-grada-obyavyava-sedmitsa-na-otvorenite-vrati-za-skrining-na-riska-za-tuberkuloza.html", "text": "Белодробната болница (СБАЛПФЗ - Бургас ЕООД) ще проведе Седмица на отворени врати за скрининг на риска за туберкулоза от 25 до 29 септември. Това съобщиха от пресцентъра на Община Бургас. Инициативата тази година ще протече под мотото „Открий, лекувай, излекувай“. От 08.30 до 19.30 часа ще се проведе скрининг за риска от туберкулоза чрез анкета, а консултациите, които ще бъдат от 10.00 до 15.00 часа след предварително записване на тел. 056 896 222, ще се осъществяват в консултативно-диагностичния блок на Белодробна Болница-Бургас.\r\nВ Седмицата на отворените врати мобилни лекарски екипи ще посетят и населени места в Бургаска област по следния график:\r\n25 септември 2017 г. – гр. Каблешково (в кметството от 09.00 часа);\r\n26 септември 2017 г. – с. Русокастро (в кметството от 09.00 часа);\r\n27 септември 2017 г. – с. Тръстиково (в кметството от 09.00 часа);\r\n28 септември 2017 г. – с. Ливада (в кметството от 09.00 часа);\r\n29 септември 2017 г. – с. Черноград (в кметството от 09.00 часа) и с. Тополица (в кметството от 09.00 часа).", "date": "2017.09.20", "title": "Бургас: Белодробната болница в града обявява Седмица на отворените врати за скрининг на риска за туберкулоза"}
{"url": "http://www.focus-news.net/news/2017/09/20/2437847/smolyan-s-predstavyane-na-novi-danni-za-zhivota-na-kapitan-petko-voyvoda-zapochvat-proyavite-posveteni-na-natsionalnite-haydushki-praznitsi-v-chepelare.html", "text": "С презентация и представяне на нови интересни данни за живота на Капитан Петко войвода Държавен архив – Смолян ще участва в проявите, посветени на Националните хайдушки празници „Капитан Петко войвода” в Чепеларе. Това съобщи за Радио „Фокус” – Смолян Зоя Начева, директор на Архива. В библиотеката на Народно читалище „Родопска искра 1880” днес, от 17.30 часа, Зоя Начева ще проведе среща с жителите на Чепеларе и ще им представи нови разкрития за живота и делото на Капитан Петко войвода. Презентацията, която ще представи включва 66 слайда, като са избрани най-интересните неща и моменти, които се знаят за войводата, ще бъдат показани и негови снимки.  Начева разказа, че Петко войвода е известен и много популярен и в Гърция, там е имал и дъщеря, за която скоро стана известно, а гръцките му потомци се гордеят с него и го почитат. Начева лично се е заела да издирва негови близки родственици и ще представи на чепеларски тези, които до момента е открила. Директорът на архива заяви, че Петко войвода малко е говорил за личния си живот и от всички биографи, които са писали за неговия живот, единствено за дъщеря си споменава на Флотския деец капитан І ранг Константин Божков. Зоя Начева каза още, че Петко войвода е една емблематична за Родопите и Тракия личност и за него са изписани хиляди страници. Сведения за делото му се черпят от  първите биографии, които са написани от Христо Попконстантинов и Стою Шишков, а в Държавния архив в Смолян се съхранява ръкописът на Попконстантинов. Тя също няма да спре дотук и ще продължи да издирва негови родственици.\r\nДаниела БОЙКОВА", "date": "2017.09.20", "title": "Смолян: С представяне на нови данни за живота на Капитан Петко войвода започват проявите, посветени на Националните хайдушки празници в Чепеларе"}
{"url": "http://www.focus-news.net/news/2017/09/20/2437848/dobrich-mihail-stoev-i-veselin-bonchev-shte-badat-udostoeni-s-pochetniya-znak-na-dobrich.html", "text": "Михаил Стоев и Веселин Бончев ще бъдат удостоени с Почетния знак на Добрич. Решението за това е одобрено на последното заседание на Общинския съвет на Добрич, предаде кореспондент на Радио „Фокус” – Варна. Двамата граждани на Добрич ще са първите личности, удостоени с новото отличие. Те бяха сред четиримата номинирани за званието „Почетен гражданин на Добрич“. На заседание на Комисията за удостояване с почетните отличия на Добрич никой от номинираните кандидати не събра 7 от общо 9 гласа. На последното си заседание Комисията е решила единодушно Михаил Стоев и Веселин Бончев да бъдат удостоени с Почетния знак на града. Отличията ще бъдат връчени на Тържествената сесия на 25 септември - Денят на Добрич. Инж. Михаил Йорданов Стоев е строител, общественик и родолюбец, получава отличието за своята многостранна, последователна и значима обществено-полезна и стопанска дейност за развитието на Добрич и региона, за съхранение на историческите ценности и националната устойчивост на бесарабските българи и за неговото дарителство. Веселин Иванов Бончев е педагог и общественик, награден е за неговата значима просветна и краеведческа дейност, за многостранната му обществено-полезна дейност в родолюбиви инициативи и организации на Добрич и Добруджа, също и за неговото дарителство.\r\nЖулиета НИКОЛОВА", "date": "2017.09.20", "title": "Добрич: Михаил Стоев и Веселин Бончев ще бъдат удостоени с Почетния знак на Добрич"}
{"url": "http://www.focus-news.net/news/2017/09/20/2437849/montana-83-godishen-mazh-ot-grada-e-stanal-zhertva-na-telefonna-izmama-s-2-000-leva.html", "text": "На 19 септември 2017 г. около 14.20 ч. в Районно управление на МВР-Монтана е получен сигнал от 83-годишен жител на областния град, който съобщил, че е станал жертва на телефонна измама. Това съобщиха от ОДМВР-Монтана. Установено е, че между 10,00 ч. и около 14,00 ч. същия ден неизвестен извършител се обадил на домашния телефон на потърпевшия, представил се за служител в полицията и под предлог, че са необходими парични средства за залавянето на телефонни измамници, го заблудил да остави найлонов плик със сумата от 2 000 лв под личния си автомобил \"Опел Астра\" с монтанска регистрация, паркиран пред дома му. Около 14,15 ч. възрастният мъж установил, че пликът с пари липсва и че е станал жертва на престъпление. Потърпевшият е разпитан. По случая е образувано досъдебно производство.", "date": "2017.09.20", "title": "Монтана: 83-годишен мъж от града е станал жертва на телефонна измама с 2 000 лева"}
{"url": "http://www.focus-news.net/news/2017/09/20/2437850/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Полицията в германската федерална провинция Шлезвиг-Холщайн арестува 24-годишен сириец, заподозрян в членство в близкоизточната радикална групировка „Ислямска държава“, съобщава баварският ежедневник Die Sueddeutsche Zeitung, като се позовава на информация от Федералната прокуратура.\r\nСъгласно разпространените данни, мъжът е арестуван във вторник по подозрение в членство в чуждестранни терористични организации. Лицето е влязло в Европа през 2015 г. като член на „Ислямска държава“. През август с.г. Маджет А. е пристигнал в Германия.\r\n*** За германските компании бизнесът в Турция е деликатен, арестите и политическото напрежение създават несигурност. Според опозицията федералното правителство, обаче, отправя ясен сигнал към Анкара, пише изданието Der Spiegel.\r\nВ спора с Турция федералното правителство изтъква резултатите от икономическия натиск върху президента Реджеп Тайип Ердоган. На фона на турския списък с 680 германски компании, обвинени в подкрепа на терористични организации, външният министър Зигмар Габриел подчерта, че е намалена икономическата помощ. Федералното правителство обаче дава гаранции за развиването на бизнес в Турция.\r\nТе все още не са ограничени. Правителството започна преразглеждане на своята експортна практика в Турция, което предвижда „ограничителен подход\", заяви Министерството на външните работи в отговор на въпрос от депутата на „Зелени“  Зезкан Мутлу. Налагането му е в процес на „координацията между отделните министерства\".\r\nВ отговор на лишаването от свобода на немските граждани в Турция, първият дипломат на Берлин  обяви преди два месеца, че ще отправи предупреждения за сигурността на инвестициите в страната, управлявана от Ердоган.\r\n*** В района на най-голямото германско летище – във Франкфурт на Майн, отново бе открита бомба от Втората световна война. За обезвреждането й в нощта срещу сряда бе блокирано движението по магистрала А3, а в района на един от терминалите бе разпоредена евакуацията на хотелите, съобщава вестник Neue Frankfurter Presse. \r\nБомбата от Втората световна война бе открита във вторник по време на строителните дейности по изграждането на новата връзка на градската железница с летището. Според полицията става въпрос за американска 50-километрова бомба тип GP 100.\r\nЗа обезвреждането на снаряда бе необходима евакуация в радиус от 500 метра. Разпореждането на властите засегна пет хотела с около 500 гости и служители. В района няма жилищни сгради. Въздушният трафик не бе засегнат. \r\nПрез февруари тази година британска 250-килограмова бомба бе обезвредена в близост до летището. Тогава няколко хотела и центрове за бежанци трябваше да бъдат евакуирани. Освен магистралите А3 и В43, бяха затворени за движение железопътните линии. Обезвреждането отне около един час на сапьорите и премина гладко, припомня изданието.\r\n*** Многомилионната столица на Мексико е парализирана след земетресението от 7,1 по скалата на Рихтер, което отне живота на най-малко 149 души, съобщава германският национален ежедневник Die Frankfurter Allgemeine Zeitung.\r\nОбщо 55 са жертвите в щата Морелос, 49 в град Мексико, 32-ма в Пуебла, десет в щата Мексико и трима в Гереро, поясни ръководителят на гражданската защита Луис Фелипе Пуенте.\r\nВъпреки това броят на смъртните случаи може се увеличи. Тъй като в столицата се срутиха можество сгради, се очакват още жертви. Според сеизмологичния институт епицентърът на труса е бил в Аксичиапан, на около 130 километра югоизточно от столицата Мексико, който е един от най-големите метрополии в света.\r\nНа годишнината от опустошителното земетресение през 1985 г. земята отново се разтърси в Мексико. Преди 32 г. бяха убити около 10 хил. души. По ирония на съдбата само два часа преди мощния трус редица училища, частни компании и държавни служители са се включили в ежегодно обучение за реакция при земетресение, отбелязват от редакцията.\r\n***", "date": "2017.09.20", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/20/2437851/premierat-boyko-borisov-posreshtna-polskiya-premier-beata-shidlo.html", "text": "Премиерът Бойко Борисов посрещна полския премиер Беата Шидло в сградата на Министерски съвет, предаде репортер на Агенция \"Фокус\". Двамата ще проведат среща на “четири очи”, която ще бъде последвана от пленарни разговори между правителствените делегации. Основни теми на разговорите са развитието на двустранното сътрудничество с акцент върху икономическите отношения, както и приоритетите по време на Българското председателство на Съвета на ЕС, миграционният натиск към Европа и охраната на външните граници, както и други въпроси от европейския дневен ред.\r\nПо-късно двамата министър-председатели ще отправят официални приветствия на Българо-полския бизнес форум в София Тех парк. \r\nПо време на официалното си посещение полският министър-председател Беата Шидло ще се срещне и с председателя на Народното събрание Димитър Главчев.\r\nВесела ПЕТРОВА", "date": "2017.09.20", "title": "Премиерът Бойко Борисов посрещна полския премиер Беата Шидло"}
{"url": "http://www.focus-news.net/news/2017/09/20/2437852/targovishte-65-godishen-koreyski-grazhdanin-e-s-opasnost-za-zhivota-sled-katastrofa-na-patya-sofiya-varna-v-rayona-na-km-218544.html", "text": "65-годишен корейски гражданин е с опасност за живота след катастрофа на пътя София - Варна, в района на км 218+544. Това съобщиха от ОДМВР - Търговище. На 19 септември 2017 г. около 14.50 часа на първокласен път I-4 София - Варна, при км 218+544, правоспособен водач с инициали Ш. С., на 65 год., гражданин на Република Корея, със статут на постоянно пребиваващ в Република България, управлявайки собствения си лек автомобил „Сеат Леон“ със софийска регистрация в посока гр. Омуртаг - гр. Търговище, на лява крива е изгубил контрол над управлението и автомобилът е излязъл вдясно извън пътното платно. В резултат на така настъпилото пътнотранспортно произшествие са нанесени значителни материални щети на автомобила, а водачът му е настанен за лечение в МБАЛ - Търговище с опасност за живота му. По случая се извършва проверка.", "date": "2017.09.20", "title": "Търговище: 65-годишен корейски гражданин е с опасност за живота след катастрофа на пътя София - Варна, в района на км 218+544"}
{"url": "http://www.focus-news.net/news/2017/09/20/2437853/veliko-tarnovo-informatsionni-dni-za-parvokursnitsi-provede-stopanska-akademiya-svishtov.html", "text": "С информационни дни за първокурсници започна настоящата учебна 20017/2018 година за новоприетите студенти в редовна форма на обучение в Стопанска академия „Димитър А. Ценов” - Свищов, съобщиха от висшето учебно заведение. По традиция, през първите два дни първокурсниците бяха посрещани от декани, ръководители на катедри, директори на административни центрове и отдели. Проведените редица срещи, имаха за цел да запознаят новоприетите студенти с процеса на обучение и административните услуги.\r\nСлед тържествената церемония за официалното откриване на учебната година, първите приветствия към първокурсниците отправиха деканите на четирите факултета. На срещата, новоприетите студенти бяха запознати с организацията на учебния процес, лекционни и семинарни занятия, извън аудиторна заетост и възможности за участие в научни форуми. При последвалите срещи с ръководителите на катедри първокурсниците получиха информация за профила на избраната от тях специалност, учебните програми, знанията и компетенциите, които ще получат, и възможностите за реализация. \r\nПрез втория информационен ден се проведе обща среща, на която новоприетите студенти приветства заместник-ректорът по студентска политика и институционални комуникации доц. д-р Николай Нинов. Той апелира към тях да се възползват максимално от всичко, което Стопанска академия може да им даде по време на 4-годишния курс на обучение. В рамките на срещата бяха представени академичната библиотека, компютърният център, центърът за международна дейност, центровете за професионално, следдипломно и факултативно обучение, академичният център за кариерно консултиране и връзки с обществеността, отдел „Студентска политика”, Студентски дом на културата, катедра „Физическо възпитание и спорт”, отдел „Студентски столове и общежития”, студентско туристическо дружество „Академик”, Студентски съвет и студентските организации AIESEC и JCI. От ръководителите и представителите на административните звена новоприетите студенти научиха какви услуги и бази данни могат да ползват, как да се ориентират в сградите и в сайта на Академията, къде да търсят необходимата им информация. Първокурсниците бяха приятно изненадани, че за целите на обучение, висшето училище им осигурява безжичен интернет и достъп до лицензиран софтуер на Microsoft напълно безплатно, като те могат да ползват продукта Office 365. Представени бяха възможностите за паралелно обучение по различни специализации, професии или част от професии, за реализиране на студентска мобилност по програма Еразъм+ с цел обучение или практика в партньорски университети и организации в различни държави от и извън ЕС. По повод дейностите, свързани с кариерното консултиране, студентите получиха информация за това, какви форуми се организират, къде се обявяват свободни стажантски позиции и възможности за участие в проекти. Ресорните отдели поясниха за какви стипендии могат да кандидатстват студентите, какви са социално-битовите условия за живот в общежитията, какво е работното време на студентския стол в часовете за обяд и за вечеря. Интересни идеи за приятно прекарване на свободното си време чрез спортни занимания първокурсниците получиха от представянето на студентското туристическо дружество и спортната база с възможностите за практикуване на любими спортове или присъединяване към представителните отбори на Стопанска академия. След официалните срещи беше организирано и посещение на място в представените центрове и звена, които администрират различните дейности и услуги за студентите.", "date": "2017.09.20", "title": "Велико Търново: Информационни дни за първокурсници проведе Стопанска академия - Свищов"}
{"url": "http://www.focus-news.net/news/2017/09/20/2437854/targovishte-10-rasteniya-i-blizo-2-kg-marihuana-sa-izzeti-pri-proverka-na-chasten-imot-v-selo-ralitsa.html", "text": "10 растения и близо 2 кг марихуана са иззети при проверка на частен имот в село Ралица. Това съобщиха от ОДМВР - Търговище. На 19 септември 2017 г. са проведени в РУ - Търговище оперативно-издирвателни и процесуално-следствени действия на адрес в село Ралица, община Търговище. Имотът е ползван и обитаван от 28-годишен мъж с инициали Г. С. от гр. Търговище. При проверката е установено, че същият съхранява суха зелена тревиста маса с общо тегло 1.900 кг, както и 10 стръка растения, които при извършен полеви наркотест реагират на наркотичното вешество марихуана. Установено е още, че в помещение в гр. Търговище Г.С. съхранява суха зелена тревиста маса с тегло 2 кг, която при извършен полеви наркотест реагира на наркотичното вещество марихуана. По случаите са образувани досъдебни производства по описа на ОД МВР-Търговище. Г.С. е задържан в РУ - Търговище на основание чл. 72, ал.  1, т. 1 от Закона за МВР.", "date": "2017.09.20", "title": "Търговище: 10 растения и близо 2 кг марихуана са иззети при проверка на частен имот в село Ралица"}
{"url": "http://www.focus-news.net/news/2017/09/20/2437855/faktor-makedoniya-zakonat-za-ezitsite-otnovo-vliza-za-osbazhdane-v-parlamenta.html", "text": "И в сряда, 20 септември, Законът за употребата на официалните езици в Македония ще бъде гореща тема, която депутатите в парламента в Скопие ще дискутират, отбелязва електронното издание „Фактор“.\r\nОпозицията се противопоставя на приемането на закона, който ще признае албанския за официален език в Македония. \r\nЗа ВМРО-ДПМНЕ законът, предложен от мнозинството, е противоконституционен и нарушава процедурите, и дискриминира малките етнически общности в страната. Инициаторите на документа обаче твърдят, че той ще допринесе за сближаване на отделните етнически елементи на македонското общество. Тереза Герова", "date": "2017.09.20", "title": "„Фактор“ (Македония): Законът за езиците отново влиза за осбъждане в парламента"}
{"url": "http://www.focus-news.net/news/2017/09/20/2437856/alsat-m-makedoniya-reformite-v-upravlenieto-za-kontrarazuznavane-i-sigurnost-zatsikliha.html", "text": "Реформите, които бяха обявени в Управлението за контраразузнаване и сигурност (УБК) зациклиха, предава излъчващата на албански език скопска телевизия \"Алсат-М\".\r\nСпоред телевизията, въпреки че парламентарната комисия за контрол над УБК и на Агенцията за разузнаване вече определи Трайко Димков от ВМРО-ДПМНЕ и Фросина Ремески от СДСМ за членове на групата за реформиране на системата за проследяване на комуникациите, нейната работа не може да започне, тъй като Еюл Алими от ДСИ не е получил сертификат за сигурност по обвинение по делото \"Титаник\" за изборни нарушения.  \r\n\"Алсат-М\" твърди, че така се спира процеса на реформиране на секретните служби и като аргумент привежда доклада на германския юрист Райнхард Прибе, който смята, че възможността за нерегламентирано подслушване в Македония от определен център или структура продължава да е реална.Тереза Герова", "date": "2017.09.20", "title": "\"Алсат-М\" (Македония): Реформите в Управлението за контраразузнаване и сигурност зациклиха"}
{"url": "http://www.focus-news.net/news/2017/09/20/2437857/d-r-sofiya-stoimenova-bchk-83-ot-vsichki-podpomognati-po-proekta-za-predostavyane-na-uslugi-na-bezhantsi-sa-ot-siriya.html", "text": "По проекта за предоставяне на услуги на бежанци най-много сме помогнали на тези от Сирия. Това каза по време на представянето на изпълнението на проекта по предоставяне на услуги на лицата, получили международна закрила на територията на България, д-р София Стоименова от БЧК, ръководител на проекта от българска страна, предаде репортер на Агенция „Фокус”. Проектът е започнал да се осъществява от 27 септември 2016 година и е със срок за изпълнение 1 година. По думите на д-р Стоименова, проектът надгражда и допълва други подобни проекти. Целевата група са граждани от трети страни, които пребивават законно в България, включително лица, на които е предоставена международна закрила, в особена степен уязвимите лица, както и техни близки и роднини.\r\n„Общата стойност на проекта е 436 397,65 лева, от които 327 298,24 лева са предоставени от Фонд „Убежище, миграция и интеграция” на ЕС и 109 099,41 лева са национално финансиране”, посочи д-р София Стоименова. Тя обясни, че целта на проекта е адаптация на целевата група, като им са им били предоставени административна и правни консултации, медицинска, психологическа и социална помощ от страна на БЧК, както и улесняване на комуникацията с институциите.\r\nДо сега са проведените 143 консултации. Консултирани са общо 1300 лица, като за една консултации понякога се е налагало да се използват няколко специалисти, обясни д-р Стоименова. 83% от всички подпомогнати по проекта са от Сирия, след това лица от Ирак и Афганистан. \r\nИнна ПЕЙЧЕВА", "date": "2017.09.20", "title": "Д-р София Стоименова, БЧК: 83% от всички подпомогнати по проекта за предоставяне на услуги на бежанци са от Сирия"}
{"url": "http://www.focus-news.net/news/2017/09/20/2437858/redzhep-tayip-erdogan-turtsiya-obmislya-sanktsii-v-otgovor-na-referenduma-v-irakski-kyurdistan.html", "text": "Държавният глава на Турция Реджеп Таийп Ердоган предупреди, че Анкара обмисля налагане на санкции срещу регионалното правителство в Иракски Кюрдистан, ако подкрепи провеждането на референдума за независимост на 25 септември, съобщава вестник Hurriyet.\r\n„Винаги сме подкрепяли“ регионалното кюрдско правителство в Ирак, увери Ердоган в рамките на обръщението си пред Общото събрание на ООН в Ню Йорк, като поясни, че според Анкара решението на Ербил за организиране на плебисцит е израз на игнориране на Турция, която смята Иракси Кюрдистан за близък съюзник. \r\n„Кабинетът без съмнение ще оцени тази ситуация и ще обмисли възможните санкции, които няма да бъдат обикновени. Ще изразим нашата решителна позиция по този въпрос\", увери турският президент в речта си на 72-то Общо събрание на ООН. Тереза Герова", "date": "2017.09.20", "title": "Реджеп Тайип Ердоган: Турция обмисля санкции в отговор на референдума в Иракски Кюрдистан"}
{"url": "http://www.focus-news.net/news/2017/09/20/2437859/st-insp-danail-stoitsov-patna-politsiya-blagoevgrad-v-oblastta-shte-se-provede-evropeyskata-initsiativa-edward-vav-vrazka-s-evropeyskiya-den-bez-zaginali-na-patya.html", "text": "В област Благоевград ще се проведе европейската инициатива EDWARD – European Day Without a Road Death. Това обяви на брифинг началникът на КАТ „Пътна полиция“ – Благоевград старши инспектор Данаил Стоицов, предаде репортер на Радио „Фокус“ – Пирин. Той уточни, че операцията ще се състой на 21 септември, която се отбелязва Европейският ден без загинали на пътя. „Организатори на инициативата са Европейската мрежа на службите на пътна полиция ТИСПОЛ, координатор на операцията на национално ниво е Главна дирекция „Национална Полиция“ към МВР. Наши партньори са Български червен кръст и СВА“, каза още Стоицов. Той посочи, че през утрешния ден на електронния сайт на МВР ще бъде публикувана информация за настъпилите ПТП със загинали и ранени участници в движението по пътищата, като тя ще се актуализира на всеки час. Според Стоицов като цяло инициативата е много интересна и важна, като изрази надежда, че тя ще провокира интереса на гражданите, но също така ще спомогне за превенция срещу възникването на инциденти на пътя.\r\nЛивия НИНОВА", "date": "2017.09.20", "title": "Ст инсп. Данаил Стоицов, „Пътна полиция“ – Благоевград: В областта ще се проведе европейската инициатива EDWARD във връзка с Европейския ден без загинали на пътя"}
{"url": "http://www.focus-news.net/news/2017/09/20/2437860/targovishte-30-rasteniya-kanabis-s-obshto-teglo-10-kg-sa-izzeti-pri-pretarsvane-na-imot-vav-vilna-zona-sersema.html", "text": "30 растения канабис с общо тегло 10 кг са иззети при претърсване на имот във вилна зона „Серсема“. Това съобщиха от ОДМВР - Търговище. На 19 септември 2017 г.н около 17.30 часа, във вилна зона „Серсема“ край град Търговище е проведено претърсване във вилно място. Имотът е собственост на 33-годишен мъж с инициали Р. Р. от гр. Търговище. При проверката е установено, че същият отглежда в специално конструирана оранжерия 30 броя растения канабис с общо тегло 10 кг. В помещението са установени и 265 къса цигари без акцизен бандерол.   Р.Р. е задържан в РУ - Търговище на основание чл. 72, ал. 1, т. 1 от Закона за МВР. По случая е образувано досъдебно производство по описа на РУ - Търговище.", "date": "2017.09.20", "title": "Търговище: 30 растения канабис с общо тегло 10 кг са иззети при претърсване на имот във вилна зона „Серсема“"}
{"url": "http://www.focus-news.net/news/2017/09/20/2437861/krum-zarkov-bsp-izdiganeto-na-kandidat-za-vss-ot-parlamentarna-grupa-ne-go-pravi-partien-chlen-v-saveta.html", "text": "Представителите за членове на ВСС, излъчени от парламента, не са представители на политически партии. Това каза народният представител от БСП Крум Зарков по време на дебатите по избор на членове на ВСС от парламентарната квота, предаде репортер на Агенция „Фокус“. „Това, че един кандидат е издигнат от парламентарна група, не го прави член на групата във ВСС“, посочи той и допълни, че всякакъв пропорционален признак е нелогичен. „Трябва да бъдат избрани кандидатите, които са се представили най-убедително“, заяви Крум Зарков. Според него за да има успешен избор, парламентарните групи трябва да гласуват заедно за кандидатите, повечето от които го заслужават. „Кандидатите поставиха въпроса дали ще удържат на натиск, но никой не постави въпроса откъде идва този натиск. А той идва от политически, икономически или други среди. Никоя гаранция няма да е толкова ефективна, колкото всеки един от нас да поеме отговорност, че такъв натиск няма да има. Това не е невъзможно“, коментира народният представител от БСП и заяви, че ни е нужен нов и качествен ВСС. „Няма никакво значение коя партия ви е издигнала, вие не дължите на никого нищо, освен на себе си, ако бъдете избрани“, обърна се той към кандидатите за членове на ВСС.  \r\nБиляна ИВАНОВА", "date": "2017.09.20", "title": "Крум Зарков, БСП: Издигането на кандидат за ВСС от парламентарна група не го прави партиен член в Съвета"}
{"url": "http://www.focus-news.net/news/2017/09/20/2437862/varna-20-godishen-shofyor-prichinil-smartta-na-velosipedist-v-avariynata-lenta-na-magistrala-hemus-poluchi-uslovna-prisada.html", "text": "Николай Н. от Провадия е признат за виновен от състав на Варненския окръжен съд за причиняване смъртта на велосипедист в аварийната лента на автомагистрала „Хемус“. При условията на съкратено съдебно следствие с признаване на вината си подсъдимият получи наказание 1,4 год. лишаване от свобода с тригодишен изпитателен срок и лишаване от право да управлява МПС за срока на наказанието.  Това съобщиха от Апелативна прокуратура – Варна.\r\nТежкият пътен инцидент станал на 2 август 2014 г. Подсъдимият Николай Н., тогава на 20 години, навлязъл в аварийната лента на магистралата в посока летище Варна. Там застигнал 67-годишен велосипедист. Колелото на Руско Ч. било отхвърлено след удара, а автомобилът на Николай Н., който пътувал със скорост над 100 км в час, продължил да се движи. Пострадалият бил откаран в болница, където починал.\r\nПричина за смъртта му според заключението на съдебномедицинската експертиза е тежка комбинирана травма на гърдите и корема, с разкъсване на черния дроб и последвал излив на значително количество кръв в коремната кухина. \r\nПо делото са назначавани няколко експертизи, след като експерт в тройната автотехническа експертиза  година след инцидента се отказал от заключението си, че ударът на автомобила в колелото е бил в аварийната лента. Без да му бъде официално възложено, експертът си поставил сам задачи, на които си отговорил, като опровергал даденото по-рано заключение на тройната автотехническа експертиза. Той застъпил тезата на защитата, че ударът е бил в дясното платно на автомагистралата. \r\nОкръжната прокуратура във Варна назначила повторна комплексна автотехническа експертиза, която доказва къде и как автомобилът на подсъдимия е застигнал велосипедиста чрез повредените детайли след удара на колата в колелото, следите от задирания по асфалта, начупените храсти и разположението на двете превозни средства непосредствено след сблъсъка. \r\nПрисъдата на Варненския окръжен съд подлежи на обжалване пред Апелативния съд в града.", "date": "2017.09.20", "title": "Варна 20-годишен шофьор, причинил смъртта на велосипедист в аварийната лента на  магистрала „Хемус“, получи условна присъда"}
{"url": "http://www.focus-news.net/news/2017/09/20/2437863/afp-ispanskata-politsiya-arestuva-pomoshtnik-na-katalonskiya-vitseprezident.html", "text": "Гражданската полиция на Испания в сряда арестува дясната ръка на каталонския вицепрезидент, потвърдиха полицията и регионалното правителство в Барселона, предава AFP.\r\nАрестът на Жозеп Мария, генерален секретар на каталонския вицепрезидент, идва на фона на нарастващото напрежение около плановете на местното правителство да проведе референдум за независимост от Испания на 1 октомври.Тереза Герова", "date": "2017.09.20", "title": "AFP: Испанската полиция арестува помощник на каталонския вицепрезидент"}
{"url": "http://www.focus-news.net/news/2017/09/20/2437864/targovishte-10-godishno-momiche-e-postradalo-pri-patnotransportno-proizshestvie-v-grad-popovo.html", "text": "10-годишно момиче е пострадало при пътнотранспортно произшествие в град Попово. Това съобщиха от ОДМВР - Търговище. На 19 септември 2017 г., около 16,10 часа, в жк. „Русаля“ в град Попово  е възникнало пътнотранспортно произшествие. В него са участвали правоспособен водач с инициали Т.Т. от град Посабина, община Попово, управлявал лек автомобил „Дайхатцу Териос“ с търговищка регистрация, и 10-годишно момиче от същия град. В резултат на инцидента детето е откарано в МБАЛ - Търговище с фрактура на лява подбедрица и е настанено за лечение без опасност за живота му. На водача е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. Причините за възникналото пътнотранспортно произшествие са в процес на изясняване. По случая е образувано досъдебно производство.", "date": "2017.09.20", "title": "Търговище: 10-годишно момиче е пострадало при пътнотранспортно произшествие в град Попово"}
{"url": "http://www.focus-news.net/news/2017/09/20/2437865/tsvetan-tsvetanov-gerb-za-parvi-pat-izbirame-chlenove-na-vss-ot-parlamentarnata-kvota-s-kvalifitsirano-mnozinstvo-otgovornostta-za-resheniyata-ni-e-mnogo-golyama.html", "text": "За първи път изборът на членове на ВСС от парламентарната квота няма да стане с обикновено мнозинство, а с квалифицирано мнозинство, което означава, че отговорността за решенията ни е много голяма. Това каза председателят на ПГ на ГЕРБ Цветан Цветанов по време на дебатите за избор на членове на ВСС от парламентарната квота, предаде репортер на Агенция „Фокус“. „Изслушването на кандидатите беше прозрачно за гражданите и това е доказателство, че изборът им е максимално прозрачен“, посочи той. „Срещу нито един от кандидатите няма образувано дисциплинарно производство. Всеки един от номинираните е в съдебната система над 15 години. Имали сме възможност да се запознаем с професионалните им качества“, обясни Цветан Цветанов. „Няма нищо лошо в това политиците да постигат консенсус и да има избор, който ги обединява“, коментира той и уточни, че съдебната система се нужда от институционална подкрепа и ще я получи от парламента. „Убеден съм, че кандидатите ще носят своята отговорност и ще отговорят на очакванията, както на обществото, така и на колегите си от съдебната система“, каза още Цветан Цветанов. \r\nБиляна ИВАНОВА", "date": "2017.09.20", "title": "Цветан Цветанов, ГЕРБ: За първи път избираме членове на ВСС от парламентарната квота с квалифицирано мнозинство - отговорността за решенията ни е много голяма"}
{"url": "http://www.focus-news.net/news/2017/09/20/2437866/nsi-prez-vtoroto-trimesechie-na-2017-g-obshtite-razhodi-na-rabotodatelite-za-edin-otraboten-chas-ot-naetite-ot-tyah-litsa-narastvat-s-110-spryamo-sashtiya-period-na-2016-g.html", "text": "По предварителни данни на Националния статистически институт през второто тримесечие на 2017 г. общите разходи на работодателите за един отработен час от наетите от тях лица нарастват с 11.0% спрямо второто тримесечие на 2016 година. Това сочи статистика на Националния статистически институт (НСИ). Увеличението в индустрията е с 10.6%, в услугите - с 11.5%, и в строителството - с 4.7%.\r\nПо икономически дейности през второто тримесечие на 2017 г. най-висок ръст на общите разходи за труд спрямо същия период на предходната година е регистриран в икономическите сектори „Операции с недвижими имоти” - с 16.8%, „Административни и спомагателни дейности” - с 16.1%, и „Професионални дейности и научни изследвания” - с 14.6%. Най-нисък ръст на общите разходи за труд е регистриран в икономическите сектори „Строителство” - с 4.7%, „Производство и разпределение на електрическа и топлинна енергия и на газообразни горива” - с 5.0%, и „Финансови и застрахователни дейности” - с 5.7%. \r\nПрез второто тримесечие на 2017 г. спрямо второто тримесечие на 2016 г. разходите за възнаграждение за един отработен час се увеличават с 10.7%, а другите разходи (извън тези за възнаграждения) - с 12.4%. По икономически сектори изменението на разходите за възнаграждения спрямо същия период на предходната година варира от 4.7% за „Производство и разпределение на електрическа и топлинна енергия и на газообразни горива” до 17.0% за „Операции с недвижими имоти”.", "date": "2017.09.20", "title": "НСИ: През второто тримесечие на 2017 г. общите разходи на работодателите за един отработен час от наетите от тях лица нарастват с 11.0% спрямо същия период на 2016 г."}
{"url": "http://www.focus-news.net/news/2017/09/20/2437867/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Докато в Хърватия остава в сила червен предупредителен код за силни превалявания и бури, които се приближават към Сърбия, в Словения падна първият сняг, съобщава македонското електронно издание „Курир“ .\r\nМетеоролозите в Словения прогнозираха за сряда силни валежи, а в планините, по-високи от 1500 метра, дъждовете преминаха в сняг. Очаква се снежната покривка по върховете да достигне до 20 сантиметра.\r\n*** Държавният глава на Турция Реджеп Таийп Ердоган предупреди, че Анкара обмисля налагане на санкции срещу регионалното правителство в Иракски Кюрдистан, ако подкрепи провеждането на референдума за независимост на 25 септември, съобщава вестник Hurriyet.\r\n„Винаги сме подкрепяли“ регионалното кюрдско правителство в Ирак, увери Ердоган в рамките на обръщението си пред Общото събрание на ООН в Ню Йорк, като поясни, че според Анкара решението на Ербил за организиране на плебисцит е израз на игнориране на Турция, която смята Иракси Кюрдистан за близък съюзник. \r\n„Кабинетът без съмнение ще оцени тази ситуация и ще обмисли възможните санкции, които няма да бъдат обикновени. Ще изразим нашата решителна позиция по този въпрос\", увери турският президент в речта си на 72-то Общо събрание на ООН.\r\n*** Тайни доклади разкриват, че хърватски политици и предприемачи са подслушвани и следени от разузнаването на Босна и Херцеговина (OSA), съобщава загребското електронно издание Nacional.\r\nСъгласно информацията на изданието, документите показват, че Сараево води „специална война“ срещу Хърватия и нейната външна политика, срещу министър-председателя Андрей Пленкович, но и срещу хърватите, които живеят в Босна и Херцеговина.\r\nАгенцията за сигурност и сътрудничество на Босна и Херцеговина би трябвало да защитава интересите и на трите народа, които живеят в страната. Докладите от службата обаче предизвикват сериозни съмнения, че това наистина е така. Разузнаването злоупотребява с дадената й власт в полза на Бакир Изетбегович, босненският член на председателството.\r\n*** Кметът на Лесбос Спирос Галинос е написал писмо до правителството и Европейската комисия с искане да бъдат предприети незабавни действия за намаляване на броя на бежанците на острова, съобщава гръцкото електронното издание Ekathimerini.\r\nВ писмото, изпратено до европейския комисар по миграцията Димитрис Аврамопулос и министъра на гръцката миграционна политика Янис Музалас, Галинос твърди, че към момента на острова има повече от шест хиляди бежанци и мигранти - много повече, отколкото е капацитетът на съществуващите съоръжения.\r\nГалинос заяви, че островът е „държан като заложник\" и призова за незабавни действия от страна на властите.\r\nТой изключи възможността за построяването на по-големи съоръжения за прием на мигранти на острова. \"Способността на Лесбос да предлага гостоприемство е ограничена до сегашната му инфраструктура\", категоричен бе кметът.\r\n***", "date": "2017.09.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/20/2437868/ministar-temenuzhka-petkova-po-vreme-na-balgarskoto-predsedatelstvo-na-saveta-na-es-osnoven-prioritet-shte-e-integriraneto-na-zapadnite-balkani-kam-energiyniya-sayuz.html", "text": "Българският енергиен министър Теменужка Петкова участва в провелото се в Талин, Естония неформално заседание на енергийните министри на съвета на Европейския съюз. Основна тема на срещата бе развитието на електроенергийната система на ЕС, укрепването й чрез засилване на връзките между мрежите на страните. Това съобщиха от пресцентъра на Министерството на енергетиката. „България подкрепя усилията за постигане на прогрес по преструктурирането на европейската електроенергийна система и завършването на единния вътрешен енергиен пазар в ЕС, който да функционира в полза на потребителите“, подчерта Петкова.\r\nВ рамките на неформалното заседание на енергийните министри на съвета на Европейския съюз министър Петкова проведе срещи с делегациите на Германия, Австрия и Полша. Пред колегите си тя представи приоритетите за предстоящото българско председателство на Съвета на ЕС в сферата на енергетиката. „Ще насочим усилията си за постигане на напредък по „енергийния пакет“, приемане на досиетата, свързани с енергийната ефективност и енергийните показатели на сградите. Подкрепяме стремежа на Европейската комисия за намаляване на административната тежест при управлението на Енергийния съюз. Споделяме виждането, че съюзът следва да отразява спецификите на отделните държави-членки и да се базира на равнопоставеност“, каза Теменужка Петкова. По думите й по време на председателството страната ни ще акцентира върху засилване на сътрудничеството и изграждане на липсващата енергийна инфраструктура между страните от Западните Балкани. \r\nМинистър Петкова и зам.-министъра на енергетиката на Полша Михак Куртика обсъдиха предизвикателството пред двете страни, свързано с приетия от ЕК референтен документ за нови стойности за емисионни нива на вредни вещества в атмосферата. България и Полша се обединиха около това, че новите изисквания изправят енергийния сектор пред сериозно изпитание, тъй като големите горивни инсталации произвеждат значително количество от електроенергията. \r\nПеткова се срещна и с Клод Турме, докладчик по Регламента за управление на Енергийния съюз. Според Турме страните от Югоизточна Европа следва да акцентират върху постигнатия си напредък по прилагане на мерки за енергийна ефективност.", "date": "2017.09.20", "title": "Министър Теменужка Петкова: По време на българското председателство на Съвета на ЕС основен приоритет ще е интегрирането на Западните Балкани към Енергийния съюз"}
{"url": "http://www.focus-news.net/news/2017/09/20/2437869/blagoevgrad-trima-dushi-sa-postradali-pri-katastrofa-na-patya-delvino-blagoevgrad.html", "text": "Лек автомобил е катастрофирал на пътя Делвино – Благоевград, леко пострадали са трима души. Това стана ясно по време на брифинг в Областна дирекция на МВР – Благоевград във връзка със специализирана полицейска операция EDWARD, която ще се проведе в областта на 21 септември, предаде репортер на Радио \"Фокус\" - Пирин. Началникът на КАТ „Пътна полиция“ – Благоевград старши инспектор Данаил Стоицов съобщи, че се изяснява от служители на КАТ - „Пътна полиция“ и Второ ПУ - Благоевград точната причина за инцидента, но по първоначални данни пътнотранспортното произшествие е възникнало вследствие на употреба на алкохол от страна на водача на моторното превозно средство. Към момента е ясно, че катастрофата е станала около 2.15 часа. На остър ляв завой лекият автомобил излиза от пътя и се спуска по стръмен скат, след което се спира в борови дървета под пътя. Те са попречили на лекия автомобил да се преобърне няколко пъти по ската на дерето. Тримата пострадали са приети в частната болница в Благоевград.\r\nЛивия НИНОВА", "date": "2017.09.20", "title": "Благоевград: Трима души са пострадали при катастрофа на пътя Делвино – Благоевград"}
{"url": "http://www.focus-news.net/news/2017/09/20/2437870/kaloyan-dimitrov-rayonna-prokuratura-asenovgrad-razpitvat-se-svideteli-po-sluchaya-s-prebitiya-prepodavatel-v-sadovo-ochakva-se-da-badat-povdignati-dve-obvineniya-sreshtu-17-godishniya-uchenik.html", "text": "Разпитват се свидетели по случая с пребития преподавател от селскостопанската гимназия в Садово, най-вероятно ще бъдат повдигнати две обвинения срещу 17-годишния ученик. Това каза за Радио „Фокус“ - Пловдив прокурор Калоян Димитров от Районна прокуратура Асеновград. „Най-вероятно ще бъдат повдигнати две обвинения. Първото е за хулиганство, което предвижда 5 години лишаване от свобода, а второто е за телесната повреда нанесена на преподавателя“, уточни прокурор Димитров. Той каза още, че се работи активно по случая, но по-късно през деня ще бъдат изнесени подробности по случая. \"Все още няма назначен наблюдаващ прокурор\", каза още Димитров.„Фокус“ припомня, че учител с 13-годишен стаж бе пребит от ученици в Селскостопанската гимназия в Садово. Инцидентът стана вчера, малко преди обед. Тогава трима ученици от последния клас в гимназията започнали да отварят вратите на стаите от последния етаж по време на учебен час, под предтекст, че не знаят какъв час имат. Учителката по география влязла в спор с тях и потърсила помощта на зам.-директорката. През това време учителят по английски, който също чул разправията в коридора излязъл и започнал да въдворява ред. Той повишил тон на едно от трите момчета. Афектиран от това 17-годишният ученик намерил дърво и се върнал, като ударил учителя по английски. Наложило се да се извика Спешна помощ за 40-годишния учител. За инцидента е информирано и Регионалното управление по образование.\r\nКристиян ГАРОВ", "date": "2017.09.20", "title": "Калоян Димитров, Районна прокуратура - Асеновград: Разпитват се свидетели по случая с пребития преподавател в Садово, очаква се да бъдат повдигнати две обвинения срещу 17-годишния ученик"}
{"url": "http://www.focus-news.net/news/2017/09/20/2437871/prof-bozhidar-dimitrov-v-knigata-si-nerazgadanite-misterii-na-balgariya-andrey-kudin-zasyaga-vaprosi-po-koito-vse-oshte-se-vodyat-istoricheski-sporove.html", "text": "Книгата на Андрей Кудин засяга въпроси, по които все още се водят исторически спорове. Това коментира за Агенция „Фокус” проф. Божидар Димитров – историк и директор на Националния исторически музей, коментирайки книгата „Неразгаданите мистерии на България” Том 2 на руския автор Андрей Кудин. „Той принадлежи към новото поколение руски, а не съветски историци, които в условията на демокрация и свобода на мнението са решили да казват истината по редица исторически въпроси. Неслучайно, на едно място в книгата си, той заявява: „Аз се съгласявам с българските тези, давайки допълнителни доказателства, не защото имам много български приятели. Аз имам и румънски, сръбски и турски приятели, но българските тези говорят за историческата истина, а аз съм длъжен да я спазвам”, обясни проф. Димитров. Той подчерта, че в книгата читателите ще могат да се запознаят с тезите на автора по редица догадки в българската история, по които все още се спори. „Защо траките винаги са подкрепяли Троя? Участвали ли са българи в Армията на Ахил? Как така в родното място на Александър Македонски още говорят български език? Колко е струвало въвеждането на българската азбука? Къде е софийският дворец на Константин Велики? Как умира император Балдуин? Прост свинар ли е бил Ивайло или висш военен аристократ? Как Боянският зограф е изпреварил великият художник Джото от Флоренция? Защо фанатизирани мюсюлмани строят църкви и манастири? Кой манастир в Странджа променя православието? Как един български митрополит успя да обедини Руската църква? Защо Бисмарк остави Варна в границите на България? Как така убити германски войници в Крим изплуваха на къмпинг „Градина”? Защо немският Абвер и българското ВМРО подготвиха атентата на века в Марсилия? Разбира се за нас най-интересни са въпросите, за които наскоро се вдигнаха луди скандали с кръщението на Русия и произхода на кирилицата. По тези въпроси Андрей Кудин е безжалостно твърд”, разказа директорът на НИМ. По думите му кръщението на Русия е станало постепенно от български християнски мисии, изпращани в Киев още от времето на Борис. „Особено след като внучката на Борис I – Олга, се жени за руския княз Владимир II Мономах. В 988 г. е станало само официалното кръщение, осъществено от византийски пратеници. Те никога не са въвели гръцкия език, защото в руското християнство вече е шествала победоносно българската писменост. Що се отнася до кирилицата, Андрей Кудин казва, че нямаме основание да се съмняваме в думите на един грък – Теофилакт Охридски, който заявява, че азбуката е създадена от Климент Охридски. Но не бива да забравяме и ролята на Борис I, защото утвърждаването ѝ изисква материален ресурс, което може да го направи само една държавна власт”, смята историкът. Проф. Димитров поясни, че  освен на български, книгата излиза и на руски език с тираж от 100 000 бройки. „Харчи се като топъл хляб. Книгата много се купува и в селищата по българското Черноморие, където много руснаци имат къщи. Явно руснаците, които са решили да живеят в България, имат желание да научат нещо от нейната история”, допълни още проф. Божидар Димитров. \r\nИван ЛАЗАРОВ", "date": "2017.09.20", "title": "Проф. Божидар Димитров: В книгата си „Неразгаданите мистерии на България” Андрей Кудин засяга въпроси, по които все още се водят исторически спорове"}
{"url": "http://www.focus-news.net/news/2017/09/20/2437872/blagoevgrad-23-godishen-mazh-ot-yakoruda-e-zadarzhan-za-poboy-nad-18-godishen-mladezh.html", "text": "23-годишен мъж от град Якоруда е задържан от полицейски служители на Районно управление на МВР-Разлог за срок до 24 часа. Това съобщиха от ОДМВР-Благоевград. Около 12:30 часа на 19 септември 2017 г. в Якоруда той е нанесъл побой над 18-годишен младеж от същия град, в резултат на който пострадалият е получил охлузно-контузни рани в областта на гърба и главата. За случая е уведомена Районна прокуратура-Разлог. Образувано е досъдебно производство.", "date": "2017.09.20", "title": "Благоевград: 23-годишен мъж от Якоруда е задържан за побой над 18-годишен младеж"}
{"url": "http://www.focus-news.net/news/2017/09/20/2437873/makedoniya-balgariya-shte-dava-pasporti-za-shest-mesetsa-53-hil-dushi-ot-makedoniya-prodalzhavat-da-chakat-grazhdanstvo.html", "text": "Българското правителство предвижда усъвършенстване на законите и съкращаване на сроковете за получаване на гражданство до срок от шест месеца, предава македонското електронно издание \"Поглед\", като цитира изявление на вицепремиера Валери Симеонов по време на дискусията \"Демографска политика и трудова мобилност\".\r\nСпоред Симеонов към момента заради законодателното несъвършенство над 53 хил. македонски граждани продължават да чакат български паспорти.Тереза Герова", "date": "2017.09.20", "title": "Македония: България ще дава паспорти за шест месеца, 53 хил. души от Македония продължават да чакат гражданство"}
{"url": "http://www.focus-news.net/news/2017/09/20/2437874/plovdiv-zhitelite-na-chast-ot-asenovgrad-i-pet-sela-ot-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на пет села в Пловдивска област са без вода заради аварии по водопреносната мрежа. Това съобщи за Радио „Фокус“ – Пловдив дежурният диспечер във водоснабдителното дружество. С нарушено водоподаване до края на работния ден са селата Избеглии, Болярци, Крумово, Браниполе и Белащица.\r\nДесетки домакинства на територията на град Асеновград също са без вода днес. Нарушено е водоподаването в кварталите „Изток“, „Христо Ботев“, „Запад“, „Метоха“, „Св. Георги“ и високата зона на града. Екипите на водоснабдителното дружество отстраняват аварии и на територията на градовете Куклен и Пловдив. Без вода са живущите във високата зона на град Куклен, както и в района на жп гара „Филипово“ и улиците „Отец Паисий“ и „Станислав Доспевски“ в Пловдив.\r\nТони МИХАЙЛОВ", "date": "2017.09.20", "title": "Пловдив: Жителите на част от Асеновград и пет села от областта са без вода заради аварии по водопреносната мрежа"}
{"url": "http://www.focus-news.net/news/2017/09/20/2437875/blagoevgrad-46-godishen-mazh-e-otkrit-martav-v-lek-avtomobil-parkiran-v-mestnostta-begov-andak-kray-selo-riltsi.html", "text": "46-годишен мъж е открит мъртъв в лек автомобил, паркиран в местността Бегов Андък край село Рилци. Това съобщиха от ОДМВР – Благоевград. На 19 септември, около 17.20 часа, в 1-во РУ - Благоевград е получен сигнал за това, че около 17.10 часа на същата дата, на задната седалка на лек автомобил е забелязан да лежи мъж. От пристигналите на място полицейски служители и екип на ЦСМП - Благоевград е установено, че лицето е 46-годишен мъж от село Поленица, община Сандански, който е починал. В резултат на извършения оглед не са констатирани следи от насилие по тялото на мъжа. Назначена е съдебно-медицинска експертиза за уточняване на причините за смъртта на лицето. Образувано е досъдебно производство. Работата по случая продължава.", "date": "2017.09.20", "title": "Благоевград: 46-годишен мъж е открит мъртъв в лек автомобил, паркиран в местността Бегов Андък край село Рилци"}
{"url": "http://www.focus-news.net/news/2017/09/20/2437876/nikolay-todorov-bchk-26-ot-konsultatsiite-po-proekta-za-predostavyane-na-uslugi-na-bezhantsi-sa-za-obrazovanie.html", "text": "26% от консултациите по проекта за предоставяне на услуги на бежанци са били за образование. Това каза по време на представянето на изпълнението на проекта за предоставяне на услуги на лицата, получили международна закрила на територията на България, Николай Тодоров, супервайзър на социалните и консултанти и преводачи на проекта от българска страна на БЧК, ръководител на проекта от българска страна, предаде репортер на Агенция „Фокус”. „Провели сме 806 консултации на общо 609 лица, от които 278 – мъже и 331 – жени. Голяма част от консултираните са хора, които са били хора на външни адреси”, посочи Тодоров. Той обясни, че това са лица, които не са били настанени в специализирани заведения. \r\nПървите консултации са свързани с образованието – и това 26%. Консултациите са били в посока изучаване на български език, начини за легализация на чужди документи и продължаване на образование у нас, каза Тодоров.\r\nПо отношение на медицинската консултация той каза, че са извършени такива за регистрация по личен лекар и придружаване до лекар, превод по време на медицинския преглед. По отношение на трудовите въпроси консултациите са били за предоставяне на информация за начин на намиране на работа, информация за работодатели и административни услуги като съпровождение до Бюрото по труда за регистрация и превод на интервюто с работодателя.\r\nТодоров каза, че са оказвали съдействие на бежанците за регистриране на фирми, посещение на нотариус.\r\nИнна ПЕЙЧЕВА", "date": "2017.09.20", "title": "Николай Тодоров, БЧК: 26% от консултациите по проекта за предоставяне на услуги на бежанци са за образование"}
{"url": "http://www.focus-news.net/news/2017/09/20/2437877/afp-podkrepyanite-ot-sasht-sili-sa-ustanovili-kontrol-nad-90-ot-rakka.html", "text": "Подкрепяните от САЩ сили са превзели 90 % от сирийския град Ракка, след като са установили контрол върху пет стратегически квартали в града, считан за твърдина на близкоизточната радикална групировка „Ислямска държава“, предава AFP.\r\n„Поради тежките въздушни удари на коалиция, водена от САЩ, „Ислямска държава“ се е оттеглила от най-малко пет ключови квартала през последните 48 часа\", заяви ръководителят на Сирийската обсерватория за човешки права Рами Абделрахман.\r\n„Това позволи на Сирийските демократични сили да установят контрол над 90 % от града\", сочат данни на базираната в Лондон организация..Тереза Герова", "date": "2017.09.20", "title": "AFP: Подкрепяните от САЩ сили са установили контрол над 90 % от Ракка"}
{"url": "http://www.focus-news.net/news/2017/09/20/2437878/damtn-i-fondatsiya-asansyorna-bezopasnost-shte-provedat-otkrit-urok-za-asansyorna-bezopasnost-v-su-emiliyan-stanev-vav-veliko-tarnovo.html", "text": "Открит урок пред учениците за повишаване на знанията им за безопасно използване на асансьори, ескалатори и подвижни пътеки ще се проведе във Велико Търново, съобщиха от пресцентъра на Държавната агенция за метрологичен и технически надзор. Инициативата е на Държавната агенция за метрологичен и технически надзор и Фондация „Асансьорна безопасност“, като се реализира съвместно с областния управител на Велико Търново. Откритият урок ще започне в 13.00 часа в СУ „Емилиян Станев“. Участие ще вземат зам.-председателят на ДАМТН Валтер Василев, главният директор на ГД „Инспекция за държавен технически надзор“ Нели Карипова, председателят на ФАБ Емануела Фролошка и областният управител проф. д-р Любомира Попова.\r\nСъбитията са част от първата в страната обучителна програма по проект „Вертикално познание“ на фондация „Асансьорна безопасност“, който се реализира с финансовата подкрепа на Столична община, Програма Европа 2017, официално подкрепена  от ДАМТН, като част от меморандума за сътрудничество  между агенцията и неправителствената организация, и в партньорство с район „Подуяне“, район „Люлин“ и 35 СУ „Добри Войников“. В нейния ход експерти от държавната агенция участват в организирани от фондацията и СО срещи с деца от детски градини и училища в София, по време на които ще бъдат разяснявани, на достъпен език, както и чрез множество близки до децата похвати, правила за безопасно ползване на съоръженията.\r\nС цел достигане до повече деца, съвместно с областните администрации по места, ДАМТН и ФАБ са организирани подобни открити уроци и в други областни градове. Подготвени са и  богато илюстровани информационни материали, които ще бъдат разпространявани на тези срещи.", "date": "2017.09.20", "title": "ДАМТН и Фондация „Асансьорна безопасност“ ще проведат открит урок за асансьорна безопасност в СУ „Емилиян Станев“ във Велико Търново"}
{"url": "http://www.focus-news.net/news/2017/09/20/2437879/izborat-na-noviya-upravitel-na-noi-savpadna-sas-zasedanie-na-nadzorniya-savet-na-institutsiyata.html", "text": "Мандатът на Ивайло Иванов като управител на Националния осигурителен институт (НОИ) започна динамично. Това съобщиха от пресцентъра на НОИ. Още първия работен ден на новоизбрания ръководител съвпадна със заседание на Надзорния съвет на институцията. Така, веднага след като депутатите подкрепиха кандидатурата му за поста в Народното събрание, Иванов се срещна с членовете на ръководния орган на НОИ.\r\nНовият управител бе приветстван от представителите на синдикатите, работодателите и държавата, които му пожелаха попътен вятър на високоотговорния пост. От своя страна, той благодари за кредита на доверие, с който го посрещат надзорниците, и заяви, че приема длъжността с нужната отговорност и ще работи както за модернизацията на НОИ, така и за затвърждаване обществения авторитет на осигурителната институция. Ивайло Иванов увери присъстващите, че е амбициран да изпълни изцяло управленската си концепция, като за това ще се нуждае и от тяхната подкрепа.\r\nНа заседанието на Надзорния съвет бяха приети предложения за изменения в нормативната уредба, които имат за цел намаляване административната тежест за осигурените лица и осигурителите при контактите им с НОИ. Такива промени в законодателство са част и от управленската концепция на новия управител на осигурителния институт.", "date": "2017.09.20", "title": "Изборът на новия управител на НОИ съвпадна със заседание на Надзорния съвет на институцията"}
{"url": "http://www.focus-news.net/news/2017/09/20/2437880/dobrich-forum-pod-nadslov-dobrich-v-badeshte-vreme-20-shte-se-provede-na-24-septemvri.html", "text": "На 24 септември 2017 г. от 09.00 ч. в общински младежки център „Захари Стоянов“ в Добрич ще се проведе форум под надслов “Добрич в бъдеще време 2.0”. Това съобщиха от пресцентъра на Община град Добрич. Форумът се организира за втори пореден път от инициативата Global Dobrich.\r\nТемите от второто издание на форума са: образование близо до икономиката, ИТ индустрията – фикция или реалност, силата на гражданското участие, удобна и красива градска среда. По всяка от темите са предвидени тематични работилници с участниците. \r\nПрезентации по време на форума ще направят професионалисти с активна гражданска позиция и иновативно мислене, които са от град Добрич или са негови приятели. \r\nGlobal Dobrich e неформално обединение на хора,  които живеят в Добрич или са свързани с него. Всички те, с техния професионален опит, знания и възможности са най-ценния капитал, с който градът и регионът разполагат. В резултат на  първия организиран форум беше стартиран ежеседмичен фермерски пазар, първото издание на който ще се проведе на 21 септември.  \r\nПовече информация относно програмата е публикувана в интернет на адрес - http://www.globaldobrich.org/forum2, за Global Dobrich -\r\n https://www.facebook.com/groups/1066721483397351/?fref=ts.", "date": "2017.09.20", "title": "Добрич: Форум под надслов „Добрич в бъдеще време 2.0“ ще се проведе на 24 септември"}
{"url": "http://www.focus-news.net/news/2017/09/20/2437881/blagoevgrad-pyasachnitsite-v-detskite-ploshtadki-v-grada-shte-badat-premahnati-poetapno.html", "text": "Пясъчниците за игра, намиращи се в детските площадки в Благоевград, ще бъдат премахнати поетапно. Това съобщиха от пресцентъра на Община Благоевград. Решението е взето от кмета на Благоевград д-р Атанас Камбитов, след постъпили писмени искания от родители, които настояват да бъдат предприети действия в тази посока. Основният мотив е, че често пясъчниците могат да бъдат източник на зарази. Община Благоевград периодично обработва площадките с дезинфектанти, с цел осигуряване на безопасността на децата. Въпреки мерките, след направен анализ, бе взето решение пясъчниците да бъдат премахнати, за да бъде гарантирано здравето на най-малките. На мястото на пясъчниците ще бъдат поставени съоръжения за игра, като към този момент Община Благоевград проучва кои са най-добрите алтернативи. \r\nДетски площадки без пясъчник са стандарт в много европейски страни. Практиката е въведена и в някои от градовете в България. \r\nОбщина Благоевград апелира собствениците на домашни любимци да не позволяват на животните да играят в и около детските площадки в града. При нарушения могат да бъдат подавани сигнали на тел. 073/ 88 44 34, в работно време.", "date": "2017.09.20", "title": "Благоевград: Пясъчниците в детските площадки в града ще бъдат премахнати поетапно"}
{"url": "http://www.focus-news.net/news/2017/09/20/2437882/sport-fifa-predpriema-razsledvane-sreshtu-chelsi.html", "text": "Международната футболна федерация (ФИФА) предприе разследване срещу английски клубен отбор Челси за предполагаемо нарушаване на правилата при привличане на играчи до 18-годишна възраст. \r\nОт ФИФА отказаха коментар, докато трае разследването, докато от централата на Челси увериха, че отборът е спазил всички правила. \r\nТова е третото разследване, което ФИФА инициира срещу английския тим за последните осем години.", "date": "2017.09.20", "title": "Спорт: ФИФА предприема разследване срещу Челси"}
{"url": "http://www.focus-news.net/news/2017/09/20/2437883/kmetat-na-sofiya-yordanka-fandakova-s-pismo-do-ministara-na-kulturata-iska-saglasuvane-na-izpalnenie-na-aktivnite-lenti-za-dvizhenie-v-uchastak-ot-bul-dondukov-s-asfalt.html", "text": "Кметът на София Йорданка Фандъкова изпрати писмо до министъра на културата Банов, с което иска специализираният експертен съвет на Министерство на културата да съгласува изпълнение на активните ленти за движение в участъка на бул. „Ал. Дондуков“ от ул. „Г. С. Раковски“ до бул. „В. Левски“ с асфалт. Това съобщиха от пресцентъра на Столична община. Столичният кмет иска специализирания експертен съвет да разгледа отделно участъка от бул. „Княз Ал. Дондуков“ между ул. „Г. С. Раковски“ и бул. „В. Левски“, като се съобрази с внесения от Столична община проект за полагане на асфалтова настилка на активните ленти за движение.\r\nСъс свое становище Националния институт за недвижимо културно наследство задължи Столична община при реконструкцията на бул. „Княз Ал. Дондуков“ да възстанови и положи нова гранитна паважна настилка. След това решение  обектът бе разделен  на две части. Първата част, в историческия център, която води до Ларгото и до бул. „Цар Освободител“ вече е реконструирана с гранитен паваж, както постанови Националния институт за недвижимо културно наследство.\r\nОт 15 септември започна изпълнението на Втория етап – от ул. „Г. С. Раковски“ до бул. „В. Левски“. Този участък е заключен между улици, които са асфалтирани, част от него и в момента е асфалтирана, а след него бул. „Дондуков“ продължава с изпълнена изцяло асфалтова настилка. В участъка автомобилното движение е интензивно и при изпълнение на асфалтова настилка ще понижим чувствително както нивата на шум, така и запрашаването, се посочва в аргументите на столичния кмет Фандъкова.  \r\nС изпълнението на гранитна настилка по бул. “Княз. Ал. Дондуков” от ул. “Сердика” до ул. “Г. С. Раковски” запазихме характерния паваж в историческия център на София. В този участък съхранението на настилката кореспондира с тази по бул. “Цар Освободител” и се вписва по естествен начин с археологическия комплекс на Древна Сердика на Ларгото. От своя страна отсечката от булеварда между ул. „Г.С. Раковски“ и бул. „В. Левски“ е отдалечена от традиционните исторически туристически маршрути в центъра на София., се казва в писмото .  \r\nДо момента Столична община се съобрази напълно с всички бележки и становища на НИНКН. За втората част от реконструкцията на бул. „Дондуков“, която е по-отдалечена от историческия център, молим експертния съвет на Министерство на културата да разгледа отново аргументите ни за промяна на настилката.", "date": "2017.09.20", "title": "Кметът на София Йорданка Фандъкова с писмо до министъра на културата иска съгласуване на изпълнение на активните ленти за движение в участък от бул. „Дондуков“ с асфалт"}
{"url": "http://www.focus-news.net/news/2017/09/20/2437884/premierat-na-polsha-beata-shidlo-blagodarya-na-balgariya-che-tolkova-dobre-se-spravya-sas-zadachata-da-zashtitava-vanshnata-granitsa-na-es.html", "text": "Благодаря на България, че толкова добре се справя със задачата да защитава външната граница на ЕС. Това каза премиерът на Полша Беата Шидло след среща в Министерски съвет с българския министър-председател Бойко Борисов, предаде репортер на Агенция „Фокус“.. „Благодаря на министър-председателя Борисов за поканата, много се радвам, че мога да бъда ваш гост по време на подготовката на Председателството на Съвета на ЕС. България и Полша са страни, които ги свързват много неща, ние сме приятели и мисля, че днешният ни разговор показа, че имаме много общо“, заяви полският премиер. \r\n„Радвам че мога да бъда ваш гост в периода, когато България се подготвя за Председателството на Съвета на ЕС. Полша свързва с това Председателство големи надежди. Радваме се, че основата на програмата е единност. Полша и България са страни,  които смятат, че единността в ЕС и в нашия регион са бъдещето, за нас е важно да бъдем заедно, имаме много общи теми – инфраструктура, социална политика и разбира се сигурността. Благодаря на  България, че толкова добре се справя със задачата да защитава външната граница на ЕС“, каза още тя. „България е страна, която трябва да влезе в Шенген. Политиката към Западните Балкани трябва да бъде амбициозна и много отворена“, допълни Беата Шидло. \r\nВесела ПЕТРОВА", "date": "2017.09.20", "title": "Премиерът на Полша Беата Шидло: Благодаря на  България, че толкова добре се справя със задачата да защитава външната граница на ЕС"}
{"url": "http://www.focus-news.net/news/2017/09/20/2437885/narodnite-predstaviteli-izbraha-chlenovete-na-vss-ot-parlamentarnata-kvota.html", "text": "Народните представители избраха членове на съдийската и прокурорската колегия на Висшия съдебен съвет от парламентарната квота, предаде репортер на Агенция „Фокус“. За първи път парламентът избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Народното събрание излъчи 11 членове на ВСС - шестима в съдийската колегия на съвета и петима – в прокурорската. \r\nПо време на дебатите народният представител от БСП Крум Зарков заяви, че издигането на кандидат за ВСС от парламентарна група не го прави член на групата в съвета. Лидерът на „Воля“ Веселин Марешки коментира, че не са проведени необходимите разисквания по представените концепции на кандидатите за членове на ВСС. Председателят на ПГ на ГЕРБ Цветан Цветанов заяви, че за първи път се избират членове на ВСС от парламентарната квота с квалифицирано мнозинство и отговорността за решенията на парламента е много голяма. Избраните кандидати за двете колегии са: Съдийска колегия на ВСС: \r\n1. Боян Георгиев Магдалинчев (предложение на ГЕРБ) – зам. председател на ВАС. Съдия от 1982 г. ,с 38 години юридически стаж, от които 35 години като съдия. Последователно преминава през всики нива на съдебната система. От 1997 г. заема длъжността съдия във Върховния административен съд. В периода 1999-2003 г. е член на Висшия съдебен съвет и председател на „Бюджетна комисия“ и член на комисия „Съдебна администрация“. Председател е на Асоциацията на българските административни съдии. Той бе избран с 213 гласа „за“ и 6 „въздържал се“. \r\n2. Боян Чавдаров Новански (предложение на „Обединени патриоти“) – адвокат от София с 19-годишна практика. Той бе избран с 200 гласа „за“ и 11 „въздържал се“. \r\n3. Вероника Атанасова Имова (предложение на ГЕРБ) - Съдия от 1982 г. с общ юридически стаж над 36 години в органите на съдебната власт, като последователно преминава през всички нива на съдебната система. От 1986 до 1991 г. е съдия в Софийския районен съд. От 1991 г. до 1993 г. е съдия в Софийския градски съд - Наказателна колегия. От 1997 г. заема длъжността съдия във Върховния касационен съд. Избрана е от Пленума на Върховния касационен съд през 2016 г. за председател на Комисията по атестирането и конкурсите при Съдийската колегия на ВСС. Тя бе избрана за член на ВСС от парламентарната квота с 227 гласа „за“ и 1 „въздържал се“.\r\n4. Даниела Ангелова Маринова-Марчева (предложение на „БСП за България“) - има над 21 години общ юридически стаж, а в последните 16 години е заемала последователно длъжността „съдия“ в Софийски районен съд, Софийски градски съд и Софийски апелативен съд. Започва кариерата си като експерт по правните въпроси в Агенцията за приватизация. Работи като юрисконсулт до 2002 г., когато е вписана като адвокат към Софийската адвокатска колегия. В периода 2003-2005 г. заема длъжността „старши експерт-юрисконсулт“ в администрацията на Висшия съдебен съвет. През 2005 г. e назначена за съдия във Втора гражданска колегия на Софийския районен съд. През 2010 г. е назначена в Търговското отделение на Софийски градски съд, а към настоящия момент е командирована в Търговското отделение на Софийския апелативен съд с най-високия ранг – „съдия във ВКС и ВАС“. Тя бе избрана единодушно с 226 гласа „за“. \r\n5. Драгомир Асенов Кояджиков (предложение на „БСП за България“) - започва своята кариера като следовател в Окръжна следствена служба в гр. Русе. През 2004 г. е назначен за съдия в Районен съд Русе. През 2006 г. постъпва в Софийския районен съд, а от 2011 г. е съдия в Апелативния специализиран съд. Той бе избран с 228 гласа „за“ и 1 „против“.\r\n6. Стефан Гроздев Гроздев (предложение на ДПС) - магистрат с над 28 години общ юридически стаж – от съдия в Софийскиа районен съд, през съдия в Софийски апелативен съд и понастоящем зам.-председател на Апелативен съд София и ръководител на търговската колегия. Той бе избран с 198 гласа „за“, 4 „против“ и 14 „въздържал се“. Прокурорска колегия на ВСС:\r\n1.Гергана Найденова Мутафова (предложение на ГЕРБ) - През 1991 г. започва работа като съдебен кандидат в Окръжен съд – гр. Пловдив. На 16.02.2001 г. е назначена на работа като младши прокурор в Районна прокуратура – гр. Пловдив като от 2003 до 2006 г. е била прокурор в същата прокуратура. От 2006 г. е административен ръководител на Районна прокуратура гр. Асеновград. През 2010 г. започва работа като административен ръководител на Районна прокуратура – гр. Пловдив, като през 2015 г. е преизбрана за втори мандат. Тя бе избрана с 222 гласа „за“ и 3 „въздържал се“. \r\n2. Йордан Андреев Стоев (предложение на „Обединени патриоти“) - кариерата му започва през 1994 г. като следовател в Столична следствена служба, като заема тази длъжност до 2000 г. В периода 2004-2006 г. е заместник директор на Столичната следствена служба. След това , до 2011 г. е прокурор в Апелативна прокуратура- София. От 2011 до 2013 г. е заместник апелативен прокурор на София, какъвто е и сега. Той бе избран с 184 гласа „за“, 7 „против“ и 23 „въздържал се“. \r\n 3. Калина Стефанова Чапкънова-Кючукова (предложение на ГЕРБ) - Работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас. От 2010 г. е административен ръководител – Окръжен прокурор при Окръжна прокуратура – Бургас. Отново през 2010 г. е повишена в ранг „Прокурор във Върховна касационна прокуратура и Върховна административна прокуратура“. Тя бе избрана с 209 гласа „за“ и 3 „въздържал се“.\r\n4. Пламена Цветанова Апостолова (предложение на ДПС) - магистрат с над 23 години общ юридически стаж от следовател в РСС на Столична следствена служба, през следовател в ТСО на Столична следствена служба и до настоящия ѝ статут на завеждащ специализиран отдел „Стопански“ в Национална следствена служба. Тя бе избрана с 191 гласа „за“,  5 „против“ и 16 „въздържал се“. \r\n5. Светлана Георгиева Бошнакова (предложение на „БСП за България“) - започва кариерата си като младши съдия и последователно заема длъжностите съдия в Районен съд – гр. Кюстендил и съдия в Окръжен съд – гр. Кюстендил. Преквалифицира се като прокурор през 1995 г. и вече повече от 20 години работи като такава. От 2002 до 2009 г. работи като прокурор във Върховната административна прокуратура в отдел „Административно-съдебен“. През 2009 г. е назначена за прокурор във Върховната касационна прокуратура, отдел „Международно правно сътрудничество“. През 2012 г. с решение на Народното събрание е избрана за инспектор в Инспектората към ВСС, а от март 2015 г. и понастоящем е прокурор във Върховна касационна прокуратура, отдел „Специализиран“. Тя бе избрана с 224 гласа „за“ и 1 „въздържал се“.  \r\nБиляна ИВАНОВА", "date": "2017.09.20", "title": "Народните представители избраха членовете на ВСС от парламентарната квота"}
{"url": "http://www.focus-news.net/news/2017/09/20/2437886/el-pais-obshto-12-dushi-sa-zadarzhani-pri-operatsiyata-na-ispanskata-politsiya-v-kataloniya.html", "text": "Гражданската полиция на Испания е арестувала 12 души в рамките на операцията, насочена срещу организирането на референдума за независимост на автономния регион Каталония, съобщава вестник El Pais.\r\nПо-рано бе съобщено, че е задържан съветник на каталонския вицепрезидент.\r\nПолицейската акция, проведена в ранните часове на сряда в сгради на регионалното правителство в Барселона, бе организирана на фона на нарастващото напрежение около плановете на местното правителство да проведе референдум за независимост на 1 октомври.Тереза Герова", "date": "2017.09.20", "title": "El Pais: Общо 12 души са задържани при операцията на испанската полиция в Каталония"}
{"url": "http://www.focus-news.net/news/2017/09/20/2437887/st-insp-danail-stoitsov-kat-blagoevgrad-6-katastrofi-sa-registrirani-v-oblastta-ot-nachaloto-na-mesetsa-nyama-zaginali-a-7-dushi-sa-bili-raneni.html", "text": "6 катастрофи са регистрирани в област Благоевград от началото на месец септември. При пътно транспортните произшествия няма нито един загинал. Това обяви на брифинг началникът на КАТ „Пътна полиция“ – Благоевград старши инспектор Данаил Стоицов, предаде репортер на Радио „Фокус“ – Пирин. При възникналите пътнотранспортни произшествия 7 души са били ранени. „От началото на годината са регистрирани 199 пътнотранспортни произшествия – с 55 по-малко от миналата година. Загинали са 21, което е с 10 по-малко, ранени са 240, или с 68 по-малко“, каза още Стоицов. Той отбеляза, че цифрите показват, че обстановката е добра, но това не успокоява органите на реда. „Пътна полиция, съвместно с Охранителна полиция, които имат правомощия по отношение на контрола по пътищата, ще бъдат ангажирани да засилват проверките, като основният акцент ще бъде насочен към неправоспособните водачи; водачи, които управляват автомобили след употреба на алкохол и/или наркотични вещества и техните аналози; водачи, които са агресивни на пътя и не спазват правилата за движение по пътищата, извършвайки рискови маневри и изпреварване, което като маневра е най-опасната“, посочи Стоицов. Той добави, че за област Благоевград най-голяма е концентрацията на катастрофи в района на Кресненското дефиле и в участъка кв. „Струмско“ – Полигона, където има почти постоянно полицейски патрули. Старши инспектор Стоицов коментира по отношение на дефилето, че водачите на моторни превозни средства трябва да бъдат внимателни, защото когато там възникнат тежки инциденти, много често се налага затваряне на пътя, а там няма възможност за обходни маршрути. „Това на по-късен етап създава и много проблеми за самия трафик в района, който често е интензивен“, подчерта Стоицов. Той коментира, че с цел превенция от възникването на инциденти КАТ „Пътна полиция“ и Български червен кръст са започнали инициатива в училищата на територията на Област Благоевград.\r\nЛивия НИНОВА", "date": "2017.09.20", "title": "Ст. инсп. Данаил Стоицов, КАТ – Благоевград: 6 катастрофи са регистрирани в областта от началото на месеца, няма загинали, а 7 души са били ранени"}
{"url": "http://www.focus-news.net/news/2017/09/20/2437888/yanitsa-ryapova-dab-1-268-litsa-sa-nastaneni-v-tsentrovete-na-agentsiyata-kato-nay-mnogo-sa-grazhdanite-na-siriya.html", "text": "Общият капацитет за настаняване на търсещи закрила лица на ДАБ е 5 190 места. Към настоящия момент 1 268 лица са настанени, като най-голям брой от тях са граждани на Сирия, следвани от граждани на Ирак и Афганистан. Най-много са настанените са в РПЦ – София. Това каза по време на представянето на изпълнението на проекта за предоставяне на услуги на лицата, получили международна закрила на територията на България, Яница Ряпова – експерт в Държавната агенция за бежанците (ДАБ), репортер на Агенция „Фокус”. „Малко под 3 000 са потърсилите международна зарила на територията на България от началото на 2017 г. до 19 септември. За същия период статут на бежанец е предоставен на 703 лица. Хуманитарен статут е предоставен на 790 лица. Отказ е постановен за 2 700 лица. Производство по предоставяне на международна закрила е спряно за 6 000 лица, а прекратено за близо 9 000 лица, като с това общият брой решения, издадени за периода, е 19 000”, посочи Ряпова. \r\nПо думите ѝ по прилагане на регламент „Дъблин” за определяне на държавата, компетентна за разглеждане на молбата за международна закрила на граждани на трети страни, от началото на годината ДАБ е получила 5 643 запитвания от други държави-членки на ЕС. От страна на България са изпратени 127 запитвания за поемане на отговорност и обратно приемане на търсещи закрила лица към други страни в ЕС. За същия период се заявени 985 входящи трансфери, от които са осъществени по-малко от половината. Осъществените изходящи трансфери са близо 70, каза още Яница Рапова.\r\nИнна ПЕЙЧЕВА", "date": "2017.09.20", "title": "Яница Ряпова, ДАБ: 1 268 лица са настанени в центровете на агенцията, като най-много са гражданите на Сирия"}
{"url": "http://www.focus-news.net/news/2017/09/20/2437889/habertyurk-turtsiya-e-gotova-s-kontramerki-sreshtu-referenduma-za-nezavisimost-na-severen-irak.html", "text": "След като Турция оповести, че няма да признае референдума в Северен Ирак, стартира и конкретна трескава подготовка в министерства и в Генералния щаб за определяне на ограничения и рестрикции срещу Ербил – столицата на иракските кюрди, информира електронното издание на вестник „Хабертюрк”. Подготвените документи и предложения ще бъдат внесени за обсъждане в Министерския съвет, а след това - и за одобрение на заседанието на Съвета за национална сигурност (СНС) на 22 септември.  \r\nАко Ербил не се откаже от провеждането на референдума на дневен ред ще бъде поставена неизбежната опция за санкции – главно икономически, но също така политически и военни. Ето по-важните от направените досега предложения, обобщени в публикация на Бахар Бакър в „Хабертюрк”:1. Турското дипломатическо представителство в Северен Ирак:\r\nАктуална тема е закриването на Генералното консулство в Ербил;2. ГКПП „Хабур”:\r\nВ икономическо и търговско отношение Северен Ирак в значителна степен е свързан и зависим от Турция. На дневен ред може да се постави въпросът за затварянето или ограничаването на дейността на ГКПП „Хабур”. Същото може да се приложи и към останалите три ГКПП между Турция и Северен Ирак – „Дереджик”, „Гюлязъ” и „Юзюмлю”;3. Петролопроводите:\r\nСлед референдума Турция може да отиде на ограничаване на капацитета на петролопровода, който през турското пристанище Джейхан пренася петрола от Северен Ирак за Европа. Възможно е също така да бъде „замразен” проектът за изграждане на тръбопровод от Ербил до Шърнак, по който да се пренася природен газ.4. Военното обучение:\r\nТурция е извършвала военно обучение и е осъществявала логистична подкрепа на Пешмергата за нуждите на нейната борба с ДАЕШ. Възможно е тази военна помощ да бъде напълно преустановена. 5. Ограничения на търговията:\r\nБлизо 50% от стоките, които се предлагат за продажба на пазарите в района, са турско производство. Турция е сред първите пет държави по обем на чуждестранните инвестиции в района. Анкара може отново да преразгледа своите инвестиции и различните улеснения, които осъществява в този район.6. Военна намеса:\r\nТурция може да се обърне и към опцията за военна намеса, в случай на нападения над живеещите в района туркомани (тюркмени). Георги Димов", "date": "2017.09.20", "title": "\"Хабертюрк\": Турция е готова с контрамерки срещу референдума за независимост на Северен Ирак"}
{"url": "http://www.focus-news.net/news/2017/09/20/2437890/shofyorite-veche-preminavat-prez-remontiranata-traba-za-varna-na-tunel-vitinya-na-am-hemus-ministar-nikolay-nankov-inspektira-saorazhenieto.html", "text": "Шофьорите вече преминават през ремонтираната тръба за Варна на тунел „Витиня“ на АМ \"Хемус\". Министърът на регионалното развитие и благоустройството Николай Нанков инспектира направения ремонт на съоръжението непосредствено преди пускането на трафика по него. Това съобщиха от пресцентъра на Министерството на регионалното развитие и благоустройството. \"Проверката на тунел „Витиня“ на АМ „Хемус“ показа изключително качество на строителството\", коментира министър Нанков след инспекцията на ремонта на дясната тръба на съоръжението. \r\nДнес, заедно с председателя на Управителния съвет на Агенция „Пътна инфраструктура“ инж. Дончо Атанасов и с инж. Светослав Глосов – член на УС на АПИ, министърът провери изпълнените строително-монтажни работи непосредствено преди пускането на трафика през тунела. С възстановяването на движението в тръбата за Варна и на мостовото съоръжение непосредствено след тунела, пътуващите към Велико Търново за честванията на Деня на Независимостта на България от 10 часа днес преминават без ограничения в двете тръби на „Витиня“. \r\nВ понеделник - 25 септември, веднага след края на трите почивни дни, ще бъде затворена за ремонт тръбата за София и съоръжението преди тунела. Движението на леките коли и на превозните средства до 10 т ще бъде прехвърлено двупосочно в обновената тръба за Варна. Тежкотоварните МПС над 10 т ще продължат да преминават по задължителния обходен маршрут по път I-1 София - Ботевград. Целта е ремонтните дейности на „Витиня“ да завършат до края на месец ноември и през зимата по АМ „Хемус“ да се пътува без ограничения от строителни дейности. \r\nОбновената тунелна тръба на „Витиня“ е изключително модерна за България и оттук нататък, спрямо възможностите на бюджета, и останалите съоръжения в страната ще бъдат приведени в същия вид - с пожароизвестяване, вентилационна система, видеонаблюдение, обясни министър Нанков. \r\nВ най-дългия, 1195-метров тунел в България, вече 15 вентилатора са свързани към автоматична система с вентилационно включване. Съоръжението разполага и с уникална система за пожарна безопасност и пожароизвестяване, които бяха демонстрирани чрез симулация по време на инспекцията. Монтирани са и 374 лед осветителни тела. \r\nРемонтът се просрочи във времето, но искахме да съчетаем пускането на движението, заедно с това по мостовото съоръжение, което имаше сериозни проблеми от конструктивна гледна точка, обясни регионалният министър и допълни, че целта е била осигуряването на сигурност и безопасност при експлоатация. \r\nИскаме АМ „Хемус“ да е сигурна за преминаване, да отговаря на европейските стандарти, подчерта Нанков. По нея 47 км са само асфалтовите дейности по участъци в лошо състояние След ремонта на десните тръби на тунелите „Ечемишка“ и „Витиня“, остава да бъдат ремонтирани още шест тръби на четирите тунела по магистралата. Необходим е ремонт и на мостови съоръжения. Поне 220 млн. лв. са необходимите средства. Ако има наличен ресурс, ремонтът може да се направи за две години. Затова толкова бързаме с въвеждането на тол таксите, които ще гарантират наличния ресурс и така няма да сме в тежест на бюджета, коментира министърът. От думите му стана ясно, че пътният сектор в момента се издържа чрез проекти, финансирани от европейските фондове, заемни споразумения и излишъка в бюджета. Проблемът с финансирането ще бъде решен чрез въвеждането на тол таксите. Ще има по-добър контрол на качеството и разходването на средствата, подчерта Николай Нанков. \r\nМинистърът обяви, че процедурата за избор на изпълнител, който да изгради и внедри тол системата, ще приключи през следващия месец, като предстои отваряне на ценовите оферти. Няма как да има класиране, без тези оферти да бъдат отворени, коментира министърът по повод разпространената през предишните дни невярна информация за избран изпълнител по обществената поръчка. Според поетия ангажимент, тол системата ще заработи към края на 2018 г. и ще започне да генерира на финансов ресурс още с въвеждането й, заяви Нанков. \r\nСъстоянието на тръбата към София на тунел „Витиня“, която е ремонтирана в периода 2005-2006 г., е много по-добро. Всички системи на известяване, звукови сигнализации, ново осветление ще бъдат монтирани в рамките на предвидения срок, за да може през есенно-зимния сезон да няма ремонти по АМ „Хемус“, посочи инж. Дончо Атанасов. Ако се изпусне моментът, в който трябва да се извърши ремонт и това не стане в определения срок, разходите за бюджета ще се увеличат. Длъжни сме в рамките на два месеца да приключим ремонта на лявата тръба на Витиня, тъй като започва зимното поддържане след това и няма как да оставим движението в участъка на „Хемус“ в една лента. Мобилизираме всички усилия, за да приключим до края на месец ноември, посочи министър Нанков. \r\nТунел „Витиня“ е най-дългият у нас - 1195 м. В експлоатация е от 1984 г. Възстановителните дейности в тръбата за Варна стартираха на 27 юни м. г. като движението се извършваше двупосочно в тръбата за София. \r\nСъоръжението е с нова хидроизолация, отводнителна и дренажна система, вентилационна и електрическа инсталация, видеонаблюдение и пожароизвестяване, светофарна уредба, осветление и система за светлинно водене, включително и непрекъснат захранващ източник на евакуационното осветление. Положени са около 28 хил. кв. м хидроизолация, 5 400 т асфалт, 516 т армировъчна стомана и т. н. За отлична вентилация в съоръжението са монтирани 15 бр. реверсивни вентилатори. Тръбата е с енергоефективно LED осветление, като са монтирани 374 бр. осветителни тела. \r\nРемонтните дейности в тръбата за София на тунел „Витиня“, които ще започнат на 25 септември (понеделник), предвиждат демонтаж на старите осветителни тела и на носещата конструкция, монтаж на нови осветителни тела и конструкцията за тях и захранващи кабели; изграждане на нова електроснабдителна система на осветлението, видеонаблюдение, пожароизвестителна и оповестителна система. Тръбата за София ще бъде и с нова светофарна инсталация, променливи пътни знаци и т. н. \r\nРемонтните дейности на тунел „Витиня“ се изпълняват от „Автомагистрали“ ЕАД по договора за текущо поддържане на автомагистралния участък.", "date": "2017.09.20", "title": "Шофьорите вече преминават през ремонтираната тръба за Варна на тунел „Витиня“ на АМ „Хемус“, министър Николай Нанков инспектира съоръжението"}
{"url": "http://www.focus-news.net/news/2017/09/20/2437891/zoya-nacheva-darzhaven-arhiv-smolyan-v-arhiva-sa-zapazeni-snimki-ot-1908-godina-kogato-v-smolyanskiya-kray-se-obyavyava-hurieta.html", "text": "Когато се обявява Независимостта на България Смолянският край е в пределите на Османската империя, но в Държавен архив – Смолян в лични архиви са запазени снимки и спомени от 1908 година, когато в Смолянския край се обявява хуриета. Това каза за Радио „Фокус” – Смолян Зоя Начева, директор на Държавен архив – Смолян. Начева обясни, че хуриета означава даване на права и свободи на християнското население, което живее в рамките на Османската империя. Директорът на архива заяви, че със  започналата младотурска революция населението в Родопите очаква промени и такива има, макар че те се оказват краткотрайни. С обявяването на тези права и свободи са освободени от затворите всички политически затворници. Самото обявяване на хуриета става точно по време на събора на Рожен на 27 юли 1908 г. и този ден е паметен и особено тържествен за останалите в Турско родопчани. В Архива има снимки, където турски и български войници заедно с населението са се снимали заедно. В този ден всички комити слизат от балкана и вече легализирани са посрещнати най-тържествено от населението. От Рожен шествието с комитите минава през Соколовци на път за Пашмакли (днес Смолян). При пазара в Устово спират и се хващат на хоро заедно турци и българи, след което продължават през Райково за Пашмакли и там при големия чинар, където тогава е бил центърът до късно вечерта празнуват, свирят, пеят и играят хора. На другия ден комитите отиват по селата и почти всички били назначени за кметове или пък за пъдари. В Устово по това същото време е образуван  конституционен клуб, който е средищен за братство и равенство с турците и цялото население се събира пред читалището. „Има запазена такава снимка, снимка има и от събитието в Пашмакли. Тези снимки Стою Шишков е обнародвал в списание „Родопски напредък”. Това е събитието, което оставя отпечатък в съзнанието на родопчани от 1908 година, което им вдъхва надежда и оптимизъм за едно скорошно присъединяване към Царство България”, каза Начева.\r\nДаниела БОЙКОВА", "date": "2017.09.20", "title": "Зоя Начева, Държавен архив – Смолян: В Архива са запазени снимки от 1908 година, когато в Смолянския край се обявява хуриета"}
{"url": "http://www.focus-news.net/news/2017/09/20/2437892/dimitar-yordanov-direktor-na-gimnaziyata-v-sadovo-zdravoslovnoto-sastoyanie-na-prebitiya-prepodavatel-e-dobro-vazstanovyavaneto-mu-prodalzhava-v-domashni-usloviya.html", "text": "Здравословното състояние на бития преподавател е добро, възстановяването му продължава в домашни условия. Това каза за Радио „Фокус“ - Пловдив директорът на Селскостопанската гимназия в Садово Димитър Йорданов. „Още вчера следобед е бил изписан от болницата и се е прибрал самостоятелно в дома си. В момента е в болнични\", уточни директорът на гимназията. Димитър Йорданов заяви, че никои от колектива няма обяснение за проявената агресия над колегата им.„Фокус“ припомня, че учител с 13-годишен стаж бе пребит от ученици в Селскостопанската гимназия в Садово. До инцидента се стигна след като преподавателя по английски език направил забележка на трима ученици, които влезли спор с друг преподавател в коридора. След намесата му в спора, 17-годишен ученик намерил дърво и се върнал, като ударил учителя по английски. За инцидента е информирано и Регионалното управление по образование.\r\nКристиян ГАРОВ", "date": "2017.09.20", "title": "Димитър Йорданов, директор на гимназията в Садово: Здравословното състояние на пребития преподавател е добро, възстановяването му продължава в домашни условия"}
{"url": "http://www.focus-news.net/news/2017/09/20/2437893/darzhavniyat-glava-rumen-radev-izrazi-saboleznovaniyata-si-sled-razrushitelnoto-zemetresenie-v-meksiko.html", "text": "Президентът Румен Радев изрази съболезнованията си в адрес до президента на Мексиканските съединени щати Енрике Пеня Нието, след като разрушителни трусове в страната отнеха живота на стотици. Това съобщиха от прессекретариата на държавния глава.\r\n„В този труден за приятелския мексикански народ момент, позволете ми да изразя от мое име и от името на българския народ най-искрени съболезнования към семействата и близките на загиналите“, пише президентът Румен Радев в адреса си. Държавният глава пожела бързо възстановяване на пострадалите в Мексико и скорошно преодоляване на тежките последствия от бедствието.", "date": "2017.09.20", "title": "Държавният глава Румен Радев изрази съболезнованията си след разрушителното земетресение в Мексико"}
{"url": "http://www.focus-news.net/news/2017/09/20/2437894/kyustendil-poveche-ot-150-zhiteli-na-selo-sovolyano-sa-zapisani-za-dobiv-na-darva-za-ogrev.html", "text": "Повече от 150 жители на село Соволяно са записани за добив на дърва за огрев. Това каза пред журналисти кметът на село Соволяно Пламен Илиев, предаде репортер на Радио „Фокус” – Кюстендил. „Тази година желаещите да добиват дърва за огрев от общинския горски фонд са близо 156 души от общо 800 жители на населеното място”, каза Пламен Илиев. По думите му цените за добив на дърва от корен не са променени и са същите, както и миналата година. „Добивът на дърва за огрев започна в началото на септември. Има още време всички от списъка с желаещите да се снабдят”, каза Пламен Илиев.\r\nВенцеслав ИЛЧЕВ", "date": "2017.09.20", "title": "Кюстендил: Повече от 150 жители на село Соволяно са записани за добив на дърва за огрев"}
{"url": "http://www.focus-news.net/news/2017/09/20/2437895/bbc-britanskata-politsiya-e-izvarshila-oshte-dva-aresta-vav-vrazka-s-teroristichniya-atentat-v-londonskoto-metro.html", "text": "Още двама души са арестувани в Нюпорт, Южен Уелс, във връзка с терористичната атака в лондонското метро от петък, предава BBC. Така общият брой на задържаните за бомбената атака в метростанция „Парсън Грийн“ достигна до пет души.\r\nДвама мъже на 48 г. и 30 г. са задържани в ранните часове на сряда след обискиране на адрес в Нюпорт. Тереза Герова", "date": "2017.09.20", "title": "BBC: Британската полиция е извършила още два ареста във връзка с терористичния атентат в лондонското метро"}
{"url": "http://www.focus-news.net/news/2017/09/20/2437896/veliko-tarnovo-zadarzhaha-dvama-telefonni-izmamnitsi-pri-opit-da-izmamyat-vazrastno-semeystvo-ot-pavlikeni.html", "text": "Служители на полицейското управление в Павликени предотвратиха телефонна измама за 2 000 лева, съобщиха от ОДМВР – Велико Търново. Те действали светкавично, след сигнал получен от потърпевшите. Около 16.00 часа вчера в управлението е получен сигнал от 71-годишен мъж от Павликени. Той обяснил, че непознати са се опитали по телефона да измамят него и съпругата му. Непознатите се представили за внука им. Обяснили, че момчето било катастрофирало. В последствие в разговора се включили и двама „полицаи“, които поискали от възрастното семейство 2 000 лева, за да не бъде внукът им задържан. От проведените действия по разследването в момент на получаване на плика с парите в района на община Борово са задържани двама мъже на 42 и 43 години и двамата от град Ветово, известни на полицията и осъждани. Мъжете са задържани за срок до 24 часа по ЗМВР. В тях са намерени вещи, имащи отношение към извършеното престъпление. По случая е образувано досъдебно производство. Работата по изясняване на случая продължава.", "date": "2017.09.20", "title": "Велико Търново: Задържаха двама телефонни измамници при опит да измамят възрастно семейство от Павликени"}
{"url": "http://www.focus-news.net/news/2017/09/20/2437897/premierat-boyko-borisov-da-rabotim-taka-che-ot-albaniya-da-cherno-more-vsichki-na-balkanite-da-se-chuvstvame-ravnopravni-chlenove-na-es.html", "text": "С общи усилия да работим така, че от Албания да Черно море Балканите и всички ние да се чувстваме равноправни членове на ЕС. Това каза министър-председателят Бойко Борисов след среща в Министерски съвет с полския премиер Беата Шидло, предаде репортер на Агенция „Фокус“. „Благодаря за признанието, че България е най-добрата външноевропейска граница, шенгенска. Благодаря и за доверието, че по време на нашето председателство можем да сложим на масата перспективата на Балканите“, обърна се Борисов към полския си колега.   \r\n„Що се касае до Балканите всички имаме разбирането, че ако младите хора, работната ръка, нямат подкрепа и перспектива, те ще отидат в посока Западна Европа... Затова много внимателно, с много такт и убеждения, и разговори, взаимни компромиси и мотивирано убеждаване на колегите в ЕС трябва да дадем перспектива на Балканите. Най-вече за хората, които работят и живеят там, за младите хора. В противен случай всичко това отново ще бъде изнесено в посока, където са по-високи заплатите и неравенствата и разликите ще стават по-големи“, коментира той. „Рецептата е присъединяване, свързаност, туризъм, култура, бизнес. Ние с Полша сме минали по този път и е видима разликата в нашата страни след присъединението към ЕС“, добави той. \r\n„Разговаряхме на дълго за срещата ми с френския президент. Беате ми благодари, че защитихме Полша, но с компромиси. Категорични сме, че трябва да положим усилия там, където сме се забавили и имаме по-лоши показатели, за да остане Европа единна и да няма скорости. В същото време трябва да убедим нашите колеги, че правим всичко възможно да го постигнем“, посочи още премиерът Борисов. „С общи усилия да работим така, че от Албания да Черно море Балканите и всички ние да се чувстваме равноправни членове на ЕС“, каза още той. „Основният принцип за единност може да ни помогне много“, посочи Борисов. \r\n„И България, и Полша, при спазването на всички екологични норми и имайки предвид нашата зависимост от въглищата и енергетиката, максимално ще се опитаме да продължим живота на топлоелектрическите централи и минодобивната промишленост. Благодаря, че колежката се съгласи да работим заедно пред ЕК“, допълни той. \r\nВесела ПЕТРОВА", "date": "2017.09.20", "title": "Премиерът Бойко Борисов: Да работим така, че от Албания да Черно море всички на Балканите да се чувстваме равноправни членове на ЕС"}
{"url": "http://www.focus-news.net/news/2017/09/20/2437898/evrodeputatat-momchil-nekov-balgariya-ima-nuzhda-ot-sazdavaneto-na-zakon-za-dobrovolchestvoto.html", "text": "В България трябва да бъде създаден законопроект, а след това да бъде приет и Закон за доброволчеството. Това е основният механизъм, който ще ни помогне да работим с Европейския корпус за солидарност. Това заяви пред журналисти във Велико Търново Момчил Неков, евродепутат и член на Комисията по култура и образование, предаде репортер на Радио „Фокус“ – Велико Търново. Неков уточни, че докладът за Корпуса ще се разглежда по време на Българското председателство на Европейския парламент. По думите му това е голяма възможност за създаването на нови механизми за доброволчество у нас. „Всяко евро, което е инвестирано в доброволчество, връща пет евро в националните бюджети или организациите, които са инвестирали. Ако искаме да се възползваме от Европейския корпус за солидарност, трябва да приемем Закон за доброволчеството“, каза още евродепутатът. Той посочи, че решението на проблемите в образователната система не се крие единствено във въвеждането на нови технологии. „Има мит, че като се инвестира само в дигитална инфраструктура, ние сме подготвени за новите предизвикателства в образованието. Това не е така, защото то се променя изключително бързо и самите учители трябва да са квалифицирани за работа с дигитални технологии, след това да обучават децата. Ние нямаме нужда от много теория, а от умения как да се борави с нея, умения за работа в екип, екипно мислене, работа под напрежение“, поясни Момчил Неков и подчерта, че тези знания не се придобиват в училище, а в реална среда. Той припомни и, че до края на годината всички държави членки на ЕС трябва да имат изготвени  квалификационни рамки за признаване на неформалното самостоятелно образование. Според него това също би довело до много положителни резултати.\r\nЛуиза ТРАНЧЕВА", "date": "2017.09.20", "title": "Евродепутатът Момчил Неков: България има нужда от създаването на Закон за доброволчеството"}
{"url": "http://www.focus-news.net/news/2017/09/20/2437899/pazardzhik-iznosnata-tsena-na-sushenite-manatarki-v-regiona-dostiga-do-75-evro-za-kilogram.html", "text": "При слабата реколта от диворастящи гъби и плодове в Пазарджишки регион през тази година, цената им се покачва. Това каза за Радио „Фокус“ – Пазарджик Юлиян Колев, председател на Асоциацията на преработвателите на диворастящи гъби и плодове. Той обясни, че основните видове диворастящи гъби, които се предлагат на пазара са манатарка, челядинка и пачи крак, но той е пролетна гъба. „Цената на килограм сушени манатарки е 7.5 евро. Това е износната и цена. Въпреки това се усеща липса на берачи на гъби“, коментира Колев. Той добави, че дори хората, които са израснали в планински райони, вече не желаят да се занимават с бране на гъби, а търсят постоянна работа и доходи. „Част от жителите на планинските общини заминават на работа в чужбина и има известно обезлюдяване. Драстично намаляват берачите на гъби, а също и на горски плодове в Пазарджишки регион“, уточни Колев.\r\nВаня НИКОЛОВА", "date": "2017.09.20", "title": "Пазарджик: Износната цена на сушените манатарки в региона достига до 7.5 евро за килограм"}
{"url": "http://www.focus-news.net/news/2017/09/20/2437900/kyustendil-zapochna-esennoto-tretirane-na-zelenite-ploshti-v-tsentralnata-chast-na-grada.html", "text": "Започна есенното третиране на зелените площи в централната градска част на Кюстендил. Това съобщи за Радио „Фокус” – Кюстендил Олег Цветков, директор на Общинското дружество „Дезинфекция, дезинсекция, дератизация”. По думите му днес е извършена обработка на тревните площи в централната градска част на Кюстендил. По думите му на третираните места се поставят информационни табели. На тях е записана датата на обработка, видът на препарата, с който е пръскано, както и продължителността на карантинния период. „В рамките на 24 часа е нежелателно там да присъстват хора, но все пак препаратите са щадящи здравето на хората и за околната среда”, каза Олег Цветков.\r\nВенцеслав ИЛЧЕВ", "date": "2017.09.20", "title": "Кюстендил: Започна есенното третиране на зелените площи в централната част на града"}
{"url": "http://www.focus-news.net/news/2017/09/20/2437901/sliven-937-kgdka-e-sredniyat-dobiv-na-praskovi-v-oblastta.html", "text": "937 кг/дка e средният добив на праскови в Сливенско. Това съобщи пред Радио „Фокус“ – Сливен директорът на Областна дирекция „Земеделие“ Тодор Братанов. Прасковените насаждения в областта са около 20 900 декара. Според Братанов производителите на десертни сортове праскови са имали трудности с реализацията на реколтата заради ниското качество, причинено от  падналите градушки. Без проблем обаче са били реализирани прасковите за преработка. Кампанията по прибиране на прасковената реколта ще продължи до началото на октомври.\r\nПредстои гроздоберът на винените сортове грозде в областта, като в момента се реколтират десертните. Стопаните очакват по-малък добив на грозде, но с много добро качество. В Сливенско насажденията с десертни лозя са около 1300 декара, а винените са близо 57 000 декара. Сред традиционните за региона сортове са каберне, мерло, сира, мускат отонел, шардоне, траминер и др.\r\nЛюдмила ЙОРГОВА", "date": "2017.09.20", "title": "Сливен: 937 кг/дка e средният добив на праскови в областта"}
{"url": "http://www.focus-news.net/news/2017/09/20/2437902/ek-vliza-v-sila-na-targovskoto-sporazumenie-mezhdu-es-i-kanada.html", "text": "В четвъртък, 21 септември, всеобхватното икономическо и търговско споразумение (ВИТС, познато още и като СЕТА) между ЕС и Канада временно влиза в сила, се казва в съобщение от пресслужбата на ЕК. Временното прилагане на споразумението е следствие от неговото одобрение от държавите — членки на ЕС, изразено в рамките на Съвета, както и от Европейския парламент. То обаче ще влезе в сила изцяло и окончателно едва когато бъде ратифицирано от всички държави — членки на ЕС. \r\nКомисарят по въпросите на търговията Сесилия Малмстрьом заяви по повода: „Това е положителен сигнал за световната икономика, благодарение на потенциала за стимулиране на икономическия растеж и за създаване на работни места. ВИТС е модерно и напредничаво споразумение, което ясно олицетворява нашия ангажимент за свободна и справедлива търговия, основана на ценности. То ни помага да моделираме глобализацията и правилата, на които се подчинява световната търговия. Освен това ВИТС извежда на преден план твърдия ни ангажимент за устойчиво развитие и запазва способността на нашите правителства да регламентират в интерес на обществото. Това споразумение също така значително укрепва отношенията ни с Канада — един стратегически партньор и съюзник, с който имаме дълбоки исторически и културни връзки.“ \r\nКакво можем да очакваме от ВИТС? \r\nВИТС предоставя за предприятията от ЕС, независимо от техния мащаб, нови възможности за осъществяване на износ за Канада. То ще позволи на предприятията от ЕС да правят икономии в годишен размер от 590 милиона евро — сумата, която плащат под формата на мита върху стоките, изнасяни за Канада. Считано от 21 септември, ВИТС премахва митата за 98 % от продуктите (тарифните линии), с които ЕС търгува с Канада. То също така осигурява на дружествата от ЕС най-добрият достъп, който някога е бил предоставян на дружества извън Канада, до възлагането на обществени поръчки не само на федерално равнище, но и на провинциално и общинско равнище. \r\nОсобено голяма полза от ВИТС ще имат по-малките дружества, които най-малко са в състояние да покриват бюрократичните разходи при износа за Канада. Малките предприятия ще спестяват време и пари, например като избягват дублиращите се изисквания за изпитване на продуктите, дългите митнически процедури и скъпоструващите правни разноски. Органите на държавите членки, които се занимават с насърчаване на износа, са готови да помогнат на предприятията да започнат задокеански износ, да насърчат съществуващия търговски обмен и да привлекат инвестиции. \r\nС ВИТС ще бъдат създадени нови възможности за европейските земеделски стопани и производители на храни, като в същото време изцяло ще бъдат защитени чувствителните за ЕС сектори. ЕС допълнително отвори пазара си за някои конкурентни канадски продукти по един ограничен и балансиран начин, като успоредно с това е подобрен достъпът до канадския пазар за важни европейски експортни продукти. Те включват сирене, вино и спиртни напитки, плодове и зеленчуци, както и преработени продукти. ВИТС също така ще защити 143 географски означения на ЕС в Канада, отнасящи се до висококачествени регионални хранителни продукти и напитки.", "date": "2017.09.20", "title": "ЕК: Влиза в сила на търговското споразумение между ЕС и Канада"}
{"url": "http://www.focus-news.net/news/2017/09/20/2437903/sliven-tri-vida-visokoriskovi-narkotichni-veshtestva-sa-izzeti-pri-aktsiya-v-nova-zagora.html", "text": "Среднощна спецакция са провели криминалисти от участък „Кв. Шести“ в град Нова Загора. Това съобщиха от ОДМВР-Сливен. Иззети са три вида високорискови наркотични вещества, като основно е хероин. Задържан е 28-годишен мъж. \r\nНаркотичните вещества са иззети в хода на специализира операция, проведена снощи, в имот, обитаван от 28-годишния В. В. от град Нова Загора. \r\nРаботата по случая продължава. Уведомена е Окръжна прокуратура-Сливен. Образувано е досъдебно производство.", "date": "2017.09.20", "title": "Сливен: Три вида високорискови наркотични вещества са иззети при акция в Нова Загора"}
{"url": "http://www.focus-news.net/news/2017/09/20/2437904/evrodeputatat-momchil-nekov-nyama-da-razreshim-problemite-v-obrazovanieto-s-butikova-politika.html", "text": "„Еразъм +“ не само е най-успешният и резултатен проект на Европейския съюз, но е и единствената възможност за българските учители да получат допълнителна професионална квалификация и развитие, отговарящо на европейските стандарти. Това становище изрази Момчил Неков по време по време на дискусията „България и ЕС: модерни и устойчиви политики в областта на образованието, младежта и културата“, съобщиха от пресофиса на евродепутата. \r\nОт началото на тази седмица в България е официална делегация на Комисията по култура и образование на Европейския парламент. Проведоха се серия от дискусии, основна тема на които бяха европейските образователни политики и мястото на страната ни в тях. \r\n„Как очакваме да решим проблемите в образователната ни система, когато правителството провежда „бутикова политика“, която работи по периферията на наболелите въпроси. Премиерът Борисов смело заяви, че образованието е сред основните приоритети на управляващите, но към момента виждаме основно хаотични и необмислени действия от тяхна страна, които лекуват симптомите, но не и причините на проблемите“. Това заяви евродепутатът Момчил Неков, който е член на парламентарната комисия по култура и образование в Брюксел и домакин на гостуващите му колеги.\r\nВ своето изказване Неков подчерта, че една от темите, която ще влезе в Съвета по време на председателството на страната ни е темата за доброволчеството. Парадоксално, България ще участва в създаването на европейската рамка на Корпуса за солидарност, а е и една от малкото страни, в които липсва единна формулировка на понятието доброволец, както и правна рамка, регулираща процеса на доброволческата дейност, включително и институционални механизми за извършването ѝ. По инициатива на самия Момчил Неков беше създаден проектозакон за доброволчеството, в сътрудничество с доброволчески организации: „Участвах в няколко работни срещи, включително и с омбудсмана на Република България, Мая Манолова. Работата ни даде своите резултати, но правителството отново подаде оставка и не успяхме да внесем предложенията си.“ По думите на евродепутата, трябва държавата да се задейства и да регламентира доброволческата работа като легитимна и призната възможност за трупане на опит.\r\nЧленовете на делегацията гостуваха и във Велико Търново, където на среща с представители от местни професионални гимназии, членовете на Европейския парламент обсъдиха перспективите и предизвикателствата пред българското професионално образование. Една от основните гледни точки, която беше застъпена обаче е, че трябва сериозна и активна работа, за да се увеличи привлекателността на професионалното образование и обучение. Като докладчик по темата за „Новите умения за професионална реализация“, евродепутатът Момчил Неков очерта пред участниците посоката, в която трябва да се движи работата на управляващите, ако искаме да следваме добрите европейски практики в тази посока: „Модернизацията на производствата създава една много по-взискателна среда, обучението за която трябва да върви в крак с нововъведенията. Децата днес все повече се нуждаят от практическа подготовка, която да ги подготвя за реалната работна среда. Ако искаме до 10 години нашите ученици да имат равни възможности с тези на връстниците си от другите европейски страни, трябват сериозни действия в тази посока, а не празни обещания.“", "date": "2017.09.20", "title": "Евродепутатът Момчил Неков: Няма да разрешим проблемите в образованието с бутикова политика"}
{"url": "http://www.focus-news.net/news/2017/09/20/2437905/smolyan-izvarshena-e-krazhba-na-provodnitsi-za-1800-lv-ot-trafopost-v-grada.html", "text": "Кражба на 80 метра медни проводници на стойност 1800 лв. е установена днес в трафопост на ул. “Дичо Петров“ в Смолян, собственост на „Електроразпределение Юг“, съобщиха от електроразпределителното дружество. Кражбата е в резултат на неправомерно проникване в трафопоста и посегателство на медни проводници от два трансформатора. В съоръжението е проникнато, макар че е било заключено и обезопасено и има поставени от дружеството уведомителни табели за опасност за живота. За случая са уведомени органите на МВР Смолян. Данните на дружеството сочат, че само за периода януари – август 2017 г. на територията, обслужвана от тях, са били откраднати 2915 м проводници и са установени 27 кражби в трафопостове за 64 530 лв. – средства, които биха могли да бъдат вложени в подобряване на електрозахранването и клиентското обслужване. Посегателствата нанасят не само големи финансови щети, но са и причина за аварии в електрозахранването за клиенти, а в редица случаи имат и фатален изход за извършителите.", "date": "2017.09.20", "title": "Смолян: Извършена е кражба на проводници за 1800 лв. от трафопост в града"}
{"url": "http://www.focus-news.net/news/2017/09/20/2437906/sliven-8-siriyski-grazhdani-sa-otkriti-ot-politsiyata-v-nova-zagora-otkarani-sa-v-bezhanskiya-tsentar-v-s-banya.html", "text": "В ОДМВР-Сливен е образувано административно производство и са  наложени принудителни административни мерки на 8 сирийски граждани, установени на 19 септември в град Нова Загора. Това съобщиха от ОДМВР-Сливен. Трима мъже, две жени и три деца са приведени в Регистрационно-приемателен център-село Баня.", "date": "2017.09.20", "title": "Сливен: 8 сирийски граждани са открити от полицията в Нова Загора, откарани са в бежанския център в с. Баня"}
{"url": "http://www.focus-news.net/news/2017/09/20/2437907/premierat-na-polsha-beata-shidlo-poslanieto-na-nashata-chast-na-evropa-e-edinstvo-i-solidarnost.html", "text": "Посланието на нашата част на Европа е единство и солидарност. Това каза премиерът на Полша Беата Шидло след среща в Министерски съвет с българския министър-председател Бойко Борисов, предаде репортер на Агенция „Фокус“. \r\n„Посланието на нашата част на Европа, особено на нас – премиерите на България и Полша, е единство и солидарност. Ние разбираме колко е трудно да се борим за сигурност и свобода, защото всички наши страни са имали тежки моменти в историята си и ценим присъствието си в ЕС днес. Както каза премиерът Борисов – ние в историята си е трябвало да извършим много усилия, да направим реформи, да се откажем от много неща, но нашите народи и нашите страни успяха да се справят. И ние сега сме сигурни страни, отворени страни, които искат да изграждат бъдещето си върху стабилни основи. Това е нашето послание“, коментира  Беата Шидло.  Ние няма да позволим да бъдем разделени, защото ЕС е безценен за всички нас. За да бъде единен и да може да се развива, той трябва да бъде сигурен дом за своите граждани. За да остане това така, ние всички като мъдри ръководители трябва да помним важните неща. Ние искаме единство. Всяка от страните-членки има свои проблеми, това е естествено. Всеки от нас иска неговата страна да се развива възможно най-добре. Премиерът на нашите страни от този регион показва, че мъдрата политика в сферата на икономиката, сигурността на гражданите, носи добри резултати. И днес България е страна, която може да се похвали с чудесни резултати в икономиката, както и Полша, което е една от най-бързо развиващите страни в ЕС. Това са постижения, с които се гордеем и можем да покажем като пример, но искаме целият ЕС да се развива по този начин. А за да може да се случи това трябва преди всичко да бъде сигурен, обединен и солидарен“, допълни още тя. \r\n„Всички тези политици и среди, които искат да делят ЕС, всъщност се стремят да го разбият, а ние искаме сигурност, отвореност, разширяване“, подчерта полският премиер. \r\nВесела ПЕТРОВА", "date": "2017.09.20", "title": "Премиерът на Полша Беата Шидло: Посланието на нашата част на Европа е единство и солидарност"}
{"url": "http://www.focus-news.net/news/2017/09/20/2437908/sport-balgarski-pretendent-za-titlata-ot-balkan-ofroud-rali-otpadna-sled-katastrofa.html", "text": "Десислав Славчев и навигаторката му Маргарита Стайнова приключиха участието си в Балкан Офроуд Рали след катастрофа в четвъртия етап на международния маратон. Двамата имат леки наранявания, но автомобилът им е разрушен. \r\nЕтап 4 бе спечелен от миналогодишния шампион Франк Стенски от Германия с Мерцедес, а водач в генералното класиране продължава да е холандецът Роналд Схолдерман с Тойота. В топ 3 на надпреварата продължава да е Дончо Цанев с бъги Сузуки.", "date": "2017.09.20", "title": "Спорт: Български претендент за титлата от Балкан Офроуд Рали отпадна след катастрофа"}
{"url": "http://www.focus-news.net/news/2017/09/20/2437909/d-r-aleksandar-kalaydzhiev-logichno-e-vsichki-patsienti-da-plashtat-potrebitelska-taksa-bez-znachenie-ot-vazrastta-im.html", "text": "Напълно логично е всички пациенти да плащат потребителска такса, без значение от възраст и причина, поради която са освободени от нея. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив, по повод предложенията им на национално ниво за следващия бюджет за здраве. „Мотивите ни са няколко. Не е логично една част от населението да плаща потребителска такса при лекаря, а друга да не плаща. Децата и пенсионерите са двете групи от населението, които ползват най-много здравни услуги. В същото време те реално дори не са осигурени. Когато човек не плаща потребителска такса, би трябвало капитацията поне да я покрива и да има някакво заплащане срещу труда на лекаря. Ако едно новородено дете посещава личния си лекар 13 пъти в годината, то парите, които се получават за тези посещения, са около 16 лева на година. Ако се пресметне, лекарят получава реално по 1.26 лв. на посещение. Далеч съм от мисълта, че парите трябва да са водещи, но едва ли някой в България извършва подобна услуга за 1.26 лв. Това е безумие“, коментира д-р Александър Калайджиев. Специалистът заяви, че трябва да се повиши самата капитация, плащането „на глава“, и по безспорен начин трайно да се установи солидарност и равноправие между пациентите по отношение на потребителска такса. „Потребителската такса не е толкова финансираща. Този лев, който евентуално ще заплащат допълнително родителите, няма да оправи финансовото положение на практиките. Това плащане е по-скоро с идеята да има потребителска такса за всички пациенти. Ако някой е решил, че децата не трябва да плащат, в случая това не е компенсирано за личния лекар. Социалното министерство би трябвало да поеме разликата, както е в случая с пенсионерите. Освобождаването от такса е единствено и само за сметка на личния лекар. Той изпълнява социална дейност, без да му влиза в задълженията“, посочи д-р Александър Калайджиев. Той даде пример с детските градини и ясли, където таксата е по-малка за родителите, но детските заведения получават допълнителна субсидия от държавата. „Колко биха издържали тези ясли или детски градини, ако разчитаха само на таксата от родителите?“, запита председателят на Сдружението на общопрактикуващите лекари в Пловдив.\r\nТони МИХАЙЛОВ", "date": "2017.09.20", "title": "Д-р Александър Калайджиев: Логично е всички пациенти да плащат потребителска такса, без значение от възрастта им"}
{"url": "http://www.focus-news.net/news/2017/09/20/2437910/sliven-politsiyata-razsledva-palezh-na-lek-avtomobil-v-nova-zagora.html", "text": "Новозагорски криминалисти работят по случай на палеж. Това съобщиха от ОДМВР-Сливен. На 19 септември, около 07,15 часа, 34-годишен мъж от град Нова Загора е подал заявление за извършен опит за палеж на личния му лек автомобил „Фолксваген Голф 3“. През нощта на 18 срещу 19 септември неизвестен извършител е залял със запалителна течност лекия автомобил и го е запалил. В резултат на това е изгоряло брезентовото покривало и е обгоряла задна лава гума. По случая е образувано досъдебно производство.", "date": "2017.09.20", "title": "Сливен: Полицията разследва палеж на лек автомобил в Нова Загора"}
{"url": "http://www.focus-news.net/news/2017/09/20/2437911/st-insp-danail-stoitsov-kat-blagoevgrad-izklyuchitelno-intenziven-se-ochakva-da-bade-trafikat-v-oblastta-okolo-22-septemvri-zaradi-seriyata-ot-pochivni-dni.html", "text": "Изключително интензивен се очаква да бъде трафикът в област Благоевград около 22 септември заради серията от почивни дни във връзка с отбелязването на деня на Независимостта на България. Това каза пред Радио „Фокус“ – Пирин началникът на КАТ „Пътна полиция“ – Благоевград старши инспектор Данаил Стоицов. По думите му най-натоварено ще бъде движението в посока ГКПП „Кулата – Промахон“ и Банско – Гоце Делчев – Илинден. „Областна дирекция на МВР – Благоевград е създала необходимата организация за извеждането на допълнителни сили, чиято основна цел ще бъде да подпомагат пътното движение, да регулират трафика при необходимост и при задръствания, да отстраняват закъсали или хора с проблеми от пътя, да им оказват необходимото съдействие, за да не се допускат затруднения в движението, които за съжаление са неизбежни, заради изключително интензивния трафик, който има през почивните дни“, каза още Стоицов. Той добави, че е от първостепенно значение, хората, които пътуват, да имат необходимото търпение, да бъдат толерантни на пътя и да оказват необходимото съдействие на органите на реда при необходимост, за да може възникналите моментни проблеми да бъдат решавани по-бързо и адекватно.\r\nЛивия НИНОВА", "date": "2017.09.20", "title": "Ст. инсп. Данаил Стоицов, КАТ - Благоевград: Изключително интензивен се очаква да бъде трафикът в областта около 22 септември заради серията от почивни дни"}
{"url": "http://www.focus-news.net/news/2017/09/20/2437912/bogdan-zdroyevski-evrodeputat-balgarskoto-predsedatelstvo-na-evropeyskiya-parlament-shte-se-sastoi-v-mnogo-dobri-usloviya-i-spokoyna-obstanovka.html", "text": "Българското председателство на Европейския парламент ще се състои в много добри условия и спокойна обстановка. Причината за това е, че в страната не предстоят избори през следващата година, както и не се предвиждат европейски такива. Това каза във Велико Търново Богдан Здройевски, европейски депутат от Полша, предаде репортер на Радио „Фокус“ – Велико Търново. Той уточни, че голям плюс за градове като Велико Търново е фактът, че 2018 година е обявена за Европейска година на културното наследство. Делегацията, от която той е част, е на посещение в България, за да проучи проблемите в образователната система и тези, които са свързани с културно-историческото ни наследство. Те посетиха ВТУ „Св. св. Кирил и Методий“, ПГ по туризъм във Велико Търново, Етъра, както и няколко институции в София. Общото впечатление е, че е поставено началото на много проекти, финансирани чрез европейски фондове. Това са инициативи, свързани не само с подобряване на пътната инфраструктура, но и такива, които са насочени към образованието и културата. „23 000 учащи са се възползвали от програмата \"Еразъм\", освен това в нея са се включили и 30 000 учители. Мнозина са се възползвали и от мерки за насърчаване на професионалното обучение, това показва, че сте постигнали добри резултати“, каза Богдан Здройевски. Той заяви, че основният проблем е свързан с това, че българската образователна система не е гъвкава и не предоставя достатъчно възможности за бързи промени. По думите му предстои много работа, както пред местната власт, така и пред правителството и образователните институции.\r\nЛуиза ТРАНЧЕВА", "date": "2017.09.20", "title": "Богдан Здройевски, евродепутат: Българското председателство на Европейския парламент ще се състои в много добри условия и спокойна обстановка"}
{"url": "http://www.focus-news.net/news/2017/09/20/2437913/ibna-federika-mogerini-e-provela-sreshta-s-prezidentite-na-kosovo-i-sarbiya.html", "text": "В рамките на кулоарите на 72-то Общо събрание на ООН Върховният представител на Европейския съюз по въпросите за на външните работи и политиката на сигурност Федерика Могерини се е срещнала с президентите на Косово и Сърбия – Хашим Тачи и Александър Вучич, предава Independent Balkan News Agency.\r\n„Те продължиха дискусиите си относно новата фаза на диалога между Белград и Прищина, договорена от ЕС за пълното нормализиране на отношенията\", се казва в изявление за пресата от Брюксел. \r\n„Те също така обсъдиха напредъка, постигнат за изпълнението на споразумението за правосъдната система, което ще влезе в сила на 17 октомври\", става ясно още от текста.\r\nНа двете срещи, проведени през юли и в края на август в Брюксел, сръбският президент Вучич и президентът на Косово Тачи се споразумяха за нова фаза на разговори по техническите въпроси между двете страни.Тереза Герова", "date": "2017.09.20", "title": "IBNA: Федерика Могерини е провела среща с президентите на Косово и Сърбия"}
{"url": "http://www.focus-news.net/news/2017/09/20/2437914/plovdiv-gradat-shte-e-domakin-na-prestizhnata-regata-trakiya-na-30-septemvri.html", "text": "За поредна година Пловдив ще бъде домакин на престижната регата „Тракия“, като през тази година тя ще бъде комбинирана със стартове по гребане и кану-каяк. Това съобщиха за Радио „Фокус“ – Пловдив организаторите на събитието. Спортната проява ще се проведе на 30 септември на Гребния канал в Пловдив, за времето между 9.30 и 14.30 часа. Регата „Тракия“ се организира в памет на пловдивския спортен деятел Венелин Боев, допринесъл за развитието на спорта в града, като дългогодишен заместник директор на Спортно училище „Васил Левски“, председател на Български съвет за физкултура и спорт за града и изпълнителен директор на гребен клуб „Тракия“. Събитието ще стартира със състезание между юноши младша възраст и ще завърши с представяне на групите на девойки младша възраст и на мъже. Награждаването на победителите ще се извърши след последната проява и ще приключи до 14.30 часа. Входът за посетители е свободен.\r\nТони МИХАЙЛОВ", "date": "2017.09.20", "title": "Пловдив: Градът ще е домакин на престижната регата „Тракия“ на 30 септември"}
{"url": "http://www.focus-news.net/news/2017/09/20/2437915/sliven-lek-avtomobil-na-67-godishen-mazh-e-izgoryal-sled-pozhar-poradi-tech-na-gaz.html", "text": "На 19 септември, около 09,15 часа, в град Сливен е възникнал пожар в лек автомобил „Сеат Кордаба“, собственост на 67-годишен мъж. Това съобщиха от ОДМВР-Сливен. Съобщението е получено в РСПБЗН-Сливен в 09,40 часа, произшествието е ликвидирано в 09,18 часа. Пострадали няма. Унищожен е лекият автомобил. Причинакта е техническа неизправност-теч на газ.", "date": "2017.09.20", "title": "Сливен: Лек автомобил на 67-годишен мъж е изгорял след пожар поради теч на газ"}
{"url": "http://www.focus-news.net/news/2017/09/20/2437916/burgas-biznes-inkubatorat-v-grada-predlaga-bezplatni-obucheniya-za-predpriemachi.html", "text": "Новите обучения в Бизнес инкубатор – Бургас стартират с IT – Академия по програмиране, която ще включва в себе си няколко модула с продължителност от 6 месеца. Това съобщиха от пресцентъра на Община Бургас. Модулите са:\r\nМодул 1 – HTML & CSS – продължителност 5 седмици;\r\nМодул 2 – Boostrap – продължителност 3 седмици;\r\nМодул 3 – JavaScript – продължителност 6 седмици;\r\nМодул 4 – PHP & MySQL – продължителност 6 седмици;\r\nМодул 5 – WordPress & API’s – продължителност 6 седмици.\r\nКурсовете започват на 4 октомври и са безплатни. Кандидатстването става чрез попълване на кратката форма за регистрация на www.sme.business-burgas.com\r\nЗа да се запишете за предстоящата IT – Академия не се изисква предишен опит, но кандидатите трябва да притежават силна мотивация за развитие в областта на софтуерната разработка. Местата за обученията са ограничени.\r\nВ момента Модул 1 е отворен за регистрация (безплатен курс по HTML & CSS). До края на месец септември ще бъдат отворени и другите модули за записване.\r\nБИБ – IT Академия предоставя напълно безплатно обучение по програмиране, фокусирано върху изучаването и усвояването на основните елементи и алгоритми.\r\nКурсовете ще са много интензивни и имат практическа насоченост. Лектор ще бъде програмист с богат опит. Завършилите академията ще имат статут на младши програмист, което им гарантира добра подготовка за започване на работа или стаж в областта на програмирането.\r\nРегистрация на Модул 1 може да се направи на адрес: www.sme.business-burgas.com", "date": "2017.09.20", "title": "Бургас: Бизнес инкубаторът в града предлага безплатни обучения за предприемачи"}
{"url": "http://www.focus-news.net/news/2017/09/20/2437917/premierat-boyko-borisov-edinstvoto-e-edinstveniyat-polozhitelen-izhod-za-evropeyskiya-sayuz.html", "text": "Не бих раздели държавите на послушни и непослушни, а на дисциплинирани и недисциплинирани. Това каза министър-председателят Бойко Борисов след среща в Министерски съвет с полския премиер Беата Шидло, предаде репортер на Агенция „Фокус“. \r\n„Беате е свидетел на Еворпейския съвет колко пъти на се поставя въпроса за спазването на приоритетите и колко държави ги спазват. А те са до 3% бюджетен дефицит и до 60% външен дълг. Ако това се спазва, няма да изпаднем във финансова криза. Така че България си е написала домашното и спазва стриктно правилата. Многократно сме казвали, че единството е единственият положителен изход за Европейския съюз. Добрият тон, толерантният тон и компромисите винаги водят до по-добър резултат“, посочи българският премиер. \r\n„Кохезията трябва да продължи, в Полша, Чехия, Унгария, Словакия България е видимо как държавите се промениха към добро на базата на кохезионните фондове . Ние сме длъжни да кажем едно голямо благодаря на държавите–донори и да отчетем тези приноси към нас. Ако искаме Европа да е силна и единна, ние не трябва всеки ден да си го натякваме, а да продължим с кохезията и с помощта – те на нас, ние на Балканите, за да има един действително силен общо европейски пазар и общност“, коментира още Борисов. \r\nВесела ПЕТРОВА", "date": "2017.09.20", "title": "Премиерът Бойко Борисов: Единството е единственият положителен изход за Европейския съюз"}
{"url": "http://www.focus-news.net/news/2017/09/20/2437918/faz-prezidentat-na-meksiko-prizova-grazhdanite-da-osvobodyat-ulitsite.html", "text": "След опустошителното земетресение от 7,1 по скалата на Рихтер, президентът на Мексико Енрике Пеня Нието призова гражданите да освободят улиците и да се приберат по домовете си, пише германският национален ежедневник Die Frankfurter Allgemeine Zeitung. \r\nАко няма опасност от срутване на домовете им, гражданите трябва да останат в тях, за да не възпрепятстват работата на спасителите и медицинските екипи, подчерта Нието в телевизионно обръщение. \r\nБлизо 250 души загубиха живота си в резултат на труса, който удари латиноамериканската страна в обедните часове на вторник (местно време). Тереза Герова", "date": "2017.09.20", "title": "FAZ: Президентът на Мексико призова гражданите да освободят улиците"}
{"url": "http://www.focus-news.net/news/2017/09/20/2437919/mariya-karagyozovaasotsiatsiya-forum-1-ot-obshto-665-bezhantsi-sa-konsultirani-ot-nas-za-nachina-na-pridobivane-na-balgarsko-grazhdanstvo.html", "text": "1% от общо 665 бежанци са били консултирани от Асоциация „Форум” за начина на придобиване на българско гражданство. Това каза Мария Карагьозова от фондацията по време на представянето на изпълнението на проекта за предоставяне на услуги на лицата, получили международна закрила на територията на България, предаде репортер на Агенция „Фокус”. Асоциацията е координатор на проекта и е отговаряла за предоставянето на административни и правни консултации на целевата група. „Консултация се предоставяше в специално организирана за това приемна в София, където предоставяхме индивидуални консултации, както и на територията на поделенията на ДАБ в София и Харманли. В рамките на 12 месеца (от 27.09.2016 до 26.09.2017г.) сме консултирали 665 различни лица, за които сме предоставили 680 консултации. Имахме заложен индикатор за 450 броя. По този начин с 48% повече от плануваното по бюджет сме постигнали като ефективност – със същите пари сме консултирали много повече хора и сме положили много повече часове труд”, подчерта Карагьозова. По думите ѝ при тях правна помощ са потърсили 52% мъже и 48% жени. За лицата до 14-годишна възраст са консултирани техните родители или настойници, а за тези до 18-годишна възраст консултациите са извършени в присъствието на техните родили или настойници.\r\n92% от хората, които са получили помощ от асоциацията, са били от Сирия, посочи Карагьозова. 46% от консултациите са били за лица, настанени в центъра на ДАБ в столичния квартал „Овча купел”, а 2% от тях са били на външни адреси, но всички са с получена международна закрила. „44% от лицата са били с хуманитарен статут, 54% - с бежански, 1% - са се легитимирали с документи за пътуване и 1% - други законно пребиваващи граждани от трети страни на територията на България”, каза още Карагьозова. По думите ѝ при тези безплатни консултации е имало преводач с арабски или английски език. Най-често е била търсена консултация по въпросите за административната процедура и необходими документи за регистрация при личен лекар - 15% или 101 човека, 12% са били консултирани относно издаване на документи за пътуване в ЕС, 11% са били подпомогнати в процедурата по издаване на документи за самоличност на територията на България след като са получили международна закрила, 11% лица са потърсили консултации за адресна регистрация. 10% са се интересували от възможностите за изучаване на български език, 8% - от възможността децата им да бъдат записани в учебни заведени и по 6% - за записване на деца в ясла и детска градина; договори за наеми; сключване на трудов договор. „3% от хората са дошли с технически грешки в техните решения, издадени от ДАБ, за предоставяне на международна закрила и тук следва една процедура по издаване на ново решение… 1% са били консултирани за това, как да придобият българско гражданство”, каза още Мария Карагьозова.\r\nИнна ПЕЙЧЕВА", "date": "2017.09.20", "title": "Мария Карагьозова,Асоциация „Форум”: 1% от общо 665 бежанци са консултирани от нас за начина на придобиване на българско гражданство"}
{"url": "http://www.focus-news.net/news/2017/09/20/2437920/dobrich-obshtinata-organizira-tarzhestvena-programa-po-sluchay-denya-na-grada-i-77-godini-ot-vazvrashtaneto-na-yuzhna-dobrudzha-kam-balgariya-na-25-septemvri.html", "text": "Община град Добрич организира тържествена програма по случай деня на Добрич и 77 години от възвръщането\r\nна Южна Добруджа към България на 25 септември. Това съобщиха от пресцентъра на Община град Добрич.\r\nПредвидени са следните събития:\r\n- От 17.00 ч. днес, Музей в градски парк „Св.Георги“  Изложба „За свободата на Добруджа“ 100 години от на ген. -лейтенант Иван Колев и 130 години от рождението на генерала от артилерията Георги Попов;\r\n- 21 септември, 10.00 ч. - 14.00 ч., АЕМО „Стария Добрич“ Фермерски пазар;\r\n- 22 септември, I8.30 ч., Летен театър - „60 години житейски път, 50 години на сцена“ - концерт, посветен на 60 годишнината на Стоян Господинов - хореограф, гл. худ. ръководител на Професионален фолклорен ансамбъл „Добруджа“;\r\n- 24 септември, 09-00 ч., Младежки център \"Захари Стоянов\" - Граждански форум Добрич в бъдеще време 2.0'.\r\nЗа 25 септември е предвидена следната програма:\r\n- 09.00 ч., Военно гробище-музей-Военен ритуал панихида;\r\n- 10.30 ч., Концертна зала-Добрич, тържествено заседание на Общински съвет град Добрич;\r\n- 11.50 ч., Художествена галерия - Ретроспективна изложба на Петър Петров;\r\n- 12.30 ч., пл. \"Свобода\" - Празничен концерт на Професионален фолклорен ансамбъл “Добруджа“ и Представителна фолклорна танцова студия “Добруджа“; 13.30 ч.-  Празничен коктейл, ресторант Лебед;\r\n- 19.30 ч., пл.“Свобода“ - Поп-рок концерт “Здравей, Добрич“.", "date": "2017.09.20", "title": "Добрич: Общината организира тържествена програма по случай деня на града и 77 години от възвръщането на Южна Добруджа към България на 25 септември"}
{"url": "http://www.focus-news.net/news/2017/09/20/2437921/premierat-na-polsha-beata-shidlo-nyakoi-strani-nay-veche-ot-starata-chast-na-es-se-opitvat-da-delyat-evropa-za-da-zashtityat-svoite-interesi.html", "text": "В ЕС в момента има различни дискусии за Европа на две скорости, затова аз имам впечатлението, че искат да защитят своите интереси, но и да прикрият проблемите, с които Европа често не се справя, например миграцията. Това каза премиерът на Полша Беата Шидло след среща в Министерски съвет с българския министър-председател Бойко Борисов, предаде репортер на Агенция „Фокус“. „България е пример за страна, която може да покаже как ЕС може да се защити от миграционния натиск. Полското правителство смята, че решенията за релокацията, които бяха приети без дискусия между страните членки, са погрешни. Този проблем е нерешен. Трябва да помагаме и Полша указва хуманитарна помощ, правим различни проекти, много силно подкрепяме проектите за защита на външните граници, но смятаме, че някои страни, най-вече от старата част на ЕС се опитват да делят Европа, за да защитят своите интереси. Ние в нашата част на Европа се придържаме към решенията на декларацията за единство, под която се подписахме. Тази дискусия трябва да върви към търсене на компромис“, коментира още полският премиер. \r\nВесела ПЕТРОВА", "date": "2017.09.20", "title": "Премиерът на Полша Беата Шидло:  Някои страни, най-вече от старата част на ЕС, се опитват да делят Европа, за да защитят своите интереси"}
{"url": "http://www.focus-news.net/news/2017/09/20/2437922/radoslav-boyukliyski-odmvr-kyustendil-tselta-na-spetsializiranata-politseyska-operatsiya-eduard-e-da-ne-bade-dopusnata-nito-edna-zhertva-na-patya.html", "text": "Целта на специализираната полицейска операция „Едуард” е да не бъде допусната нито една жертва на пътя. Това каза пред журналисти Радослав Боюклийски, началник на сектор „Пътна полиция” към Областна дирекция на МВР – Кюстендил, предаде репортер на Радио „Фокус” – Кюстендил. „За втора поредна година 21 септември е Европейски ден без загинали на пътя. Ще се проведе полицейска операция, чиято цел е да не бъде белязан този ден със загинали и с настъпване на тежки пътни произшествия”, каза Радослав Боюклийски. По думите му по време на операцията ще има 24-часово наблюдение, а за всеки пътен инцидент обществото ще бъде информирано онлайн. На територията на страната полицейската операция ще бъде с мотото „Спаси животи”. Миналата година на този ден е отчетено едно пътно произшествие с трима души ранени.\r\nВенцеслав ИЛЧЕВ", "date": "2017.09.20", "title": "Радослав Боюклийски, ОДМВР – Кюстендил: Целта на специализираната полицейска операция „Едуард” е да не бъде допусната нито една жертва на пътя"}
{"url": "http://www.focus-news.net/news/2017/09/20/2437923/deputatite-napraviha-promeni-v-sastava-na-tri-parlamentarni-komisii.html", "text": "Депутатите направиха промени в състава на три парламентарни комисии, предаде репортер на Агенция „Фокус“. Със 130 гласа „за“ и 2 „въздържали се“ депутатите решиха Даниела Димитрова да попълни състава на Комисията по околната среда и водите и да стане неин член. Народното събрание размени местата на Димитър Гамишев и Теодора Георгиева. От Комисията по политиките за българите в чужбина единодушно със 132 гласа „за“ бе освободен Гамишев и на негово място бе избрана Георгиева. Той отиде на нейното място в Комисията по въпросите на децата, младежта и спорта, което бе подкрепено със 127 гласа „за“ и двама „въздържали се“. Вносител на предложенията е председателят на ПГ на ГЕРБ и зам.-председател на партията Цветан Цветанов. \r\nЛюба АЛЕКСИЕВА", "date": "2017.09.20", "title": "Депутатите направиха промени в състава на три парламентарни комисии"}
{"url": "http://www.focus-news.net/news/2017/09/20/2437924/polskiyat-premier-beata-shidlo-s-premiera-borisov-shte-se-podkrepyame-v-tarseneto-na-kompromisen-i-priemliv-za-nashata-chast-na-evropa-proekt-na-direktivata-za-komandirovanite-rabotnitsi.html", "text": "С премиера Борисов ще се подкрепяме в търсенето на компромисен проект на директивата за командированите работници, който да е приемлив за нашата част на Европа. Това каза премиерът на Полша Беата Шидло след среща в Министерски съвет с българския министър-председател Бойко Борисов, предаде репортер на Агенция „Фокус“. \r\nГоворихме за най-важните предизвикателства, които в монетна стоят пред ЕС. Командироването на работниците, миграцията, сигурността - това са важните теми за ЕС. Полша иска компромис що се отнася до директивата за командироването на работниците. Вишеградската четворка представи свое предложение за решение и в момента се обсъжда това, което беше подготвено, заяви Шидло. „За нас е важно да намерим компромис, особено що се отнася до транспортните фирми. Полша в момента е много активна във воденето на диалог, в търсенето на компромиси“, заяви полският премиер. Тя отбеляза, че днес в Париж полският социален министър Елжбиета Рафалска разговаря с министъра на френското правителство по тези въпроси и изрази надежда, че компромис ще бъде намерен. \r\n„Това, което се обсъжда най-живо в нашата част на Европа, е проблемът с транспорта. Съгласихме се, че и двамата ще се подкрепяме в търсенето и разработването на компромисен проект, който ще бъде приемлив за нашата част на Европа“, каза още полският премиер след срещата ѝ с българския ѝ колега Бойко Борисов.\r\nВесела ПЕТРОВА", "date": "2017.09.20", "title": "Полският премиер Беата Шидло: С премиера Борисов ще се подкрепяме в търсенето на компромисен и приемлив за нашата част на Европа проект на директивата за командированите работници"}
{"url": "http://www.focus-news.net/news/2017/09/20/2437925/shumen-tarzhestven-vodosvet-be-otsluzhen-za-nachaloto-na-noviya-teatralen-sezon-na-dkt-vasil-drumev.html", "text": "Тържествен водосвет бе отслужен за началото на новия театрален сезон на ДКТ „Васил Друмев“ - Шумен, предаде репортер на Радио „Фокус“ - Шумен. На целия екип на театъра, който се беше събрал на основната сцена, отец Димитър пожела на добър час, трудът им да бъде благословен и дълбоко осмислен, с вяра и любов да продължават да творят духовност за своята публика. Сезонът ще бъде открит от 19.00 часа с комедийната пиеса „Хористи“. Николай Гундеров е режисьор на спектакъла, музиката е на популярния български композитор Андрей Дреников, сценографията е на Емил Неделчев, а костюмите – на художничката Диляна Асенова. В постановката участват актьорите от трупата на шуменския театър в партньорство с гост-актьорите Ивайло Калоянчев и Веселин Цанев. „Хористи“ е отличена с Наградата за драматургия на Международния фестивал „Друмеви театрални празници Нова българска драма” през 2014 г. Дияна Христова, заместник- директор на ДКТ „Васил Друмев“ посочи, че от шуменската трупа актрисата Цветана Стоянова спира активната си дейност. „Но тя ще продължи да води театралната студия, има интерес към нея, има запитване и от родители на по-малки деца и ако има достатъчно желаещи можем да направим и втора група за тях, тъй като сега в студията се обучават средношколци“, каза Дияна Христова. Сценографката Диляна Асенова също ще напусне театъра.\r\nИвелина ИВАНОВА", "date": "2017.09.20", "title": "Шумен: Тържествен водосвет бе отслужен за началото на новия театрален сезон на ДКТ „Васил Друмев“"}
{"url": "http://www.focus-news.net/news/2017/09/20/2437926/vidin-nad-200-konopeni-straka-sa-izzeti-pri-mashtabna-politseyska-operatsiya-sreshtu-narkorazprostranenieto-v-oblastta.html", "text": "Вчера на територията на ОДМВР- Видин е проведена специализирана полицейска операция, насочена срещу наркоразпространението в региона. Действията на криминалистите стартирали в град Грамада. Там, в имот обитаван от С. Ц./27 г./- криминално проявен и осъждан, полицейските служители открили 206 конопени стръка. Това съобщиха от ОДМВР - Видин. Растенията, подготвени за сушене, били с различна дължина – от 40 до 100 см. Разследващите иззели и 7 грама суха листна маса, реагирала на канабис при полевия наркотест. Работата по случая продължава, в ОД МВР-Видин е образувано досъдебно производство за извършено престъпление по чл.354а, ал.3, т.1 от Наказателния кодекс.  \r\nКъм 17.50 часа, в района на детска градина в к-с ”Вида” във Видин, бил засечен 16-годишен от село Гъмзово. От непълнолетния криминалисти иззели 7 грама зелена суха, листна маса, индикирала на канабис при наркотеста. Момчето е задържано, а по случая образувано досъдебно производство. В същия район бил установен и Л. Т./20 г./, докато укривал под перваз на прозорец от сградата пакетче с 1 грам канабис. 20-годишният е задържан, срещу него е образувано бързо производство. \r\nМетална кутия, съдържаща сух канабис, била иззета от апартамент, обитаван от 17-годишен видинчанин в к-с ”Вида”. Непълнолетният е задържан, а по случая образувано досъдебно производство.\r\nПо-късно вечерта, към 21.30 часа, в центъра на Видин, униформени спрели за проверка Д. П. /37 г./, местен жител. Той доброволно, с протокол, предал на полицаите 10 хапчета „Ривотрил”. Минути след полунощ, до заведение в к-с ”Бонония”, служители от автопатрула проверили И.В./33г./. И той, доброволно с протокол, предал 18 хапчета „Ривотрил”. Задържан е за срок до 24 часа. По двата случая в районното управление са заведени преписки.\r\nАктивните полицейски действия, за пресичане на уличното наркоразпространение, и проверките в районите на училищата и детските градини в областния град продължават. Разкиравнето и предотвратяването на престъпления, свързани с наркотични вещества остава сред основните приоритети в работата на служителите на ОДМВР-Видин.", "date": "2017.09.20", "title": "Видин: Над 200 конопени стръка са иззети при мащабна полицейска операция срещу наркоразпространението в областта"}
{"url": "http://www.focus-news.net/news/2017/09/20/2437927/hasan-ruhani-iran-podkrepya-nasarchavaneto-na-vrazkite-s-balgariya.html", "text": "Иранският президент Хасан Рухани заяви на среща с българския си колега Румен Радев в кулоарите на Общото събрание на ООН, че икономическият и частният сектор в двете страни трябва да бъдат насърчавани и подкрепяни за укрепване на връзките и засилване на сътрудничеството между София и Техеран, предава информационната агенция IRNA.\r\nПозовавайки се на стратегическата позиция на Иран и България и на плана за свързване на иранската железопътна линия с Черно море и Европа през Азербайджан и Грузия, Рухани заяви: „Иран и България могат да използват този капацитет за разширяване на връзките в железопътния и търговския сектор\".\r\nСъщевременно държавният глава на близкоизточната република увери, че „Иран, като държава, богата на петрол и природен газ, може да посрещне нуждите на Европа от енергия“. Той допълни, че Техеран има готовност да разшири енергийното си сътрудничество с България. \r\n„След ядрената сделка с Иран, Техеран и София са решени да подобрят политическите, икономическите, научните и културните си отношения, като разчитат на огромния потенциал, който те притежават, и на напредъка, постигнат от тях, до по-нататъшно разширяване на икономическите връзки\".\r\nРухани насърчи публични и частни енергийни компании в България да инвестират в проекти в Иран, подчертавайки, че страната може да приеме до 200 млрд. долара чуждестранни инвестиции в енергийния сектор.\r\nПрезидентът на Иран отбеляза също, че директният полет между столиците на двете страни може да има положителен ефект върху туризма и да укрепи отношенията между двата народа.Тереза Герова", "date": "2017.09.20", "title": "Хасан Рухани: Иран подкрепя насърчаването на връзките с България"}
{"url": "http://www.focus-news.net/news/2017/09/20/2437928/radoslav-boyukliyski-odmvr-kyustendil-previshenata-skorost-i-shofirane-sled-upotreba-na-alkohol-sa-nay-chestite-narusheniya-ot-strana-na-vodachite-v-oblastta.html", "text": "Превишената скорост и шофиране, след употреба на алкохол са най-честите нарушения от страна на водачите в областта. Това каза пред журналисти Радослав Боюклийски, началник на сектор „Пътна полиция” към Областна дирекция на МВР – Кюстендил, предаде репортер на Радио „Фокус” – Кюстендил. Според Радослав Боюклийски в последно време има тенденция и за по-голям брой нарушения, свързани с шофиране от страна на неправоспособни водачи. „За всички тези нарушения, констатирани от служители на „Пътна полиция”, се проявява нулева толерантност”, каза Радослав Боюклийски. По думите му се осъществява строг контрол по отношение на шофирането, след употреба на наркотични вещества, а екипите имат необходимите уреди за проверка. „Имаме достатъчен ресурс и правим всичко възможно за да бъдат заловени всички, нарушаващи Закона за движение по пътищата”, каза Боюклийски.\r\nВенцеслав ИЛЧЕВ", "date": "2017.09.20", "title": "Радослав Боюклийски, ОДМВР – Кюстендил: Превишената скорост и шофиране, след употреба на алкохол са най-честите нарушения от страна на водачите в областта"}
{"url": "http://www.focus-news.net/news/2017/09/20/2437929/burgas-obshtinata-osiguri-oshte-405-tableta-za-ranno-kompyutarno-obuchenie-v-detskite-gradini.html", "text": "Програмата на Община Бургас за ранно компютърно обучение продължава активно да се развива през новата учебна година. Това съобщиха от пресцентъра на Община Бургас. Миналата година в пилотния проект взеха участие 6 детски градини с 9 експериментални групи. Идеята за въвеждането на програмата е на кмета Димитър Николов.\r\nОт тази учебна година още 15 детски градини са включени в проекта за ранно компютърно обучение. Закупени и предоставени са още 405 таблета, както и необходимите мултимедия, микрокомпютър и интерактивна дъска. По този начин в 21 бургаски детски градини с над 700 деца от подготвителна четвърта група вече се преподават компютри. Учителите са преминали специализирани обучителни курсове за работа с образователната програма. Целта на въвеждането на заниманията с таблети в детските градини е в децата да се възпита правилно отношение към технологичните средства от най-ранна възраст – като средство не само за игра, но и за получаване на информация и формиране на знания и умения.\r\nРаботата с технологии в детските градини е дозирана. В рамките на една ситуация с таблети се работи до 10 - 15 минути. В останалото време децата се обучават с книжки, играят дидактични игри, работят по екипни и творчески задачи.", "date": "2017.09.20", "title": "Бургас: Общината осигури още 405 таблета за ранно компютърно обучение в детските градини"}
{"url": "http://www.focus-news.net/news/2017/09/20/2437930/kyustendil-zapochvat-proverki-otnosno-humannoto-otnoshenie-kam-zhivotnite-na-pazarite-v-oblastta.html", "text": "Започват проверки относно хуманното отношение към животните на пазарите в региона. Това стана ясно след заседание на Областната епизоотична комисия в Кюстендил, предаде репортер на Радио „Фокус” – Кюстендил. Заседанието на комисията беше ръководено от зам. областният управител Райчо Цветин. На него присъства и д-р Емил Гъгнев, началник на отдел „Здравеопазване и хуманно отношение към животните” в Областна дирекция по безопасност на храните – Кюстендил. Той запозна присъстващите с изискванията към регламентираните пазари за животни, след което членовете на комисията преминаха към изготвяне на план за съвместна работа между ветеринарни лекари, общини и представители на Областна дирекция на МВР – Кюстендил по отношение на проверките на всички нерегламентирани пазари в област Кюстендил. Предстои провеждане и на общински епизоотични комисии, които трябва да изготвят графици за извършване на ежеседмични проверки в продължение на три месеца. Кметовете на общините от региона трябва да представят своята готовност за изграждане на регламентирани пазари за животни.\r\nВенцеслав ИЛЧЕВ", "date": "2017.09.20", "title": "Кюстендил: Започват проверки относно хуманното отношение към животните на пазарите в областта"}
{"url": "http://www.focus-news.net/news/2017/09/20/2437931/sofiya-stotitsi-rabotnitsi-ot-zavoda-emko-se-sabraha-na-protest-pred-sgradata-na-parlamenta-s-iskane-da-bade-vazstanvoen-litsensat-na-zavoda.html", "text": "Стотици работници от „Емко“ се събраха на протест пред сградата на парламента, предаде репортер на Агенция „Фокус“. Протестиращите скандираха „Мафия“ и „Оставка“. Организаторът на протеста Димитрина Маркова заяви, че искането им е заводът да продължи да работи с качеството на продукцията, с което е работил досега. „Г-н Борисов, вече ще се съмняваме във вас. Не знаем какви интереси защитавате, можем само да гадаем. Ние обикновените хора четем изказвания в пресата, но се надяваме, че в тази държава все още има институции. Допускаме, че в тях работят много честни хора, които ще се опитат да разберат защо се провеждат тези действия. Г-н Борисов, ако не ни изпълните желанията, ще продължим да стачкуваме. Не сме 300 човека, а сме 1300. Г-н Борисов ние се борим за хляба си, а няма по-велико нещо от народа и хляба. Всяка революция е започвала с лозунга „хляб и свобода“, заяви Маркова. Според нея мъничка надежда от последните месеци на борба проблясва в момента. „Когато дойдохме на жълтите павета бяхме чути. Надяваме се, че това няма да бъде поредният фарс. Да ни изслушат и да протакат тази сага още месеци наред“, добави тя. Организаторът подчерта, че исканията им са да им се възстанови лицензът, който неправомерно им е бил отнет чрез масирани акции и случайно намерени дребни нарушения. „Искаме продукцията за милиони,която сме предали, и за която ни се дължат пари да ни бъде платена“, посочи тя.\r\nДепутати от ПГ на „БСП за България“ излязоха при протестиращите, като Жельо Бойчев предложи да излъчат представители от всяко едно дружество, което е част от протеста. „Каним ви в парламента, за да изслушаме исканията и въпросите ви и ще се ангажираме с конкретни действия“, каза още Жельо Бойчев.\r\nЛюба АЛЕКСИЕВА", "date": "2017.09.20", "title": "София: Стотици работници от завода „Емко“ се събраха на протест пред сградата на парламента с искане да бъде възстановен лицензът на завода"}
{"url": "http://www.focus-news.net/news/2017/09/20/2437932/parlamentat-prie-pravila-za-izbor-na-rakovodstvo-na-komisiyata-za-finansov-nadzor.html", "text": "Парламентът прие правила за избор на ръководство на Комисията за финансов надзор (КФН), предаде репортер на Агенция „Фокус“. Предложението бе подкрепено със 101 гласа „за“ и 10 „въздържали се“. \r\nПроекторешението е свързано по-конкретно с процедурни правила за провеждане на публична процедура за избор на двама заместник-председатели на Комисията за финансов надзор. Приемането им е необходимо заради изтичането на мандата на Ангел Джалъзов като заместник-председател, ръководещ управление „Осигурителен надзор” на 15юли 2014 г. и прекратения предсрочно мандат на Николай Попов като заместник-председател, ръководещ управление „Надзор на инвестиционната дейност” на 12 ноември 2014 г. \r\nСпоред приетите правила предложенията за отделните кандидати за заместник-председатели се внасят в писмена форма от председателя на КФН до Комисията по бюджет и финанси чрез председателя на Народното събрание в 7-дневен срок от приемането на тези процедурни правила от парламента. Кандидатите предварително ще се проверяват за принадлежност към органите по чл. 1 от Закона за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. Искането за това ще се прави от председателя на Комисията по бюджет и финанси, а резултатите от проверката ще се публикуват на специализирания тематичен сайт на интернет страницата на Народното събрание. За избран ще се смята кандидатът, получил повече от половината от гласовете на присъстващите народни представители. Ако кандидатът не получи необходимите гласове, Народното събрание приема решение за откриване на нова процедура за избор.\r\nЛюба АЛЕКСИЕВА", "date": "2017.09.20", "title": "Парламентът прие правила за избор на ръководство на Комисията за финансов надзор"}
{"url": "http://www.focus-news.net/news/2017/09/20/2437933/reuters-uraganat-mariya-otslabna-do-chetvarta-stepen.html", "text": "Ураганът „Мария“ отслабна от пета до четвърта степен, но все още остава „изключително опасен“, предава Reuters.\r\nОчаква се до няколко часа „Мария“ да удари Пуерто Рико, алармираха от Националния център на САЩ за наблюдение на урагани. „Мария“ се намира на около 75 километра югоизточно от столицата Сан Хуан, а ветровете на урагана достигат скорост до 250 километра в час.Тереза Герова", "date": "2017.09.20", "title": "Reuters: Ураганът „Мария“ отслабна до четвърта степен"}
{"url": "http://www.focus-news.net/news/2017/09/20/2437934/veliko-tarnovo-montirat-novi-prozhektori-nad-stadion-ivaylo.html", "text": "Започна монтирането на нови 168 прожектора над стадион „Ивайло“ във Велико Търново. Това съобщиха от пресцентъра на Община Велико Търново. Върху всеки от четирите стълба ще бъдат поставени по 42 осветителни тела, които са енергоспестяващи. Дейностите представляват втори етап от основния ремонт на осветлението на спортния комплекс, като ще бъдат подменени и ел-таблата. Прожекторите ще бъдат захранвани симетрично от две трафомашини, които също ще са с ново оборудване.\r\nРеконструкцията на осветлението на стадион „Ивайло“ е финансирана от Министерството на младежта и спорта и е резултат от конструктивни разговори, проведени между кмета на старопрестолния град Даниел Панов и спортния министър Красен Кралев. Изпълнител на дейностите е фирма „ХИТ“ ООД, която спечели обявената от министерството обществена поръчка.\r\nПо време на първия етап от работата бяха премахнати досегашната инсталация и останалото старо оборудване, корозирало покритие на мачтите, а стълбовете бяха боядисани с два слоя нова боя. Още при предварителните проверки се оказа, че състоянието им е много добро. Не бяха констатирани дефекти нито по метала, нито по връзките между отделните конструктивни елементи.", "date": "2017.09.20", "title": "Велико Търново: Монтират нови прожектори над стадион „Ивайло“"}
{"url": "http://www.focus-news.net/news/2017/09/20/2437935/slavcho-dimiev-emko-iskame-da-rabotim-s-ratsete-i-uma-si-no-sa-ni-obyavili-voyna-i-ni-prechat.html", "text": "Искаме да работим с ръцете и ума си, но на нас ни пречат, защото са ни обявили война. Това каза Славчо Димиев, директор на обособената производствена единица на „Емко“ в Трявна, по време на протеста на работниците от завода в столицата пред сградата на парламента, предаде репортер на Агенция „Фокус“. „Това, че сме от малки градове не означава, че трябва да ни затриете. Обръщам се към институциите на българската държава, които ръководени от министри и министър-председател инспирират непрекъснато т.нар. проверки и търсят нередности, които да бъдат представени пред широката общественост в българската държава, че са достатъчно правно основание да ни бъде отнет лиценз за външно-търговска дейности, да ни вземат разрешения за производство и физически да бъдем ликвидирани“, заяви Димиев. Той призова правителството да не позволява това да не се случи. „Хората знаят дали си вършим работата или не. Не настройвайте работник срещу работник. Не давайте фалшивите обещания, че ако „Емко“ го няма, работниците от ВМЗ ще получат 50% увеличение на заплатите. Въпреки всичко поздравявам тези, които искат главата ми. Вземете моята, но не на работниците“, каза още той. \r\nИван Димиев, конструктор в „Емко“ - Трявна, коментира пред журналисти, че са тук, за да бъдат чути и да се преустанови това беззаконие, което се извършва в нашата държава. „Всички наши действия и договори са подплатени с документи и нашият бивш управител ги показа. Борим се за нашите работни места, защото отнемането на лиценза и насилственото отнемане на договорите значи затваряне на фирмата и излизане на улицата. За град като Трявна 700 човека са ангажирани и просто се затваря града“, каза още Иван Димиев.\r\nЛюба АЛЕКСИЕВА", "date": "2017.09.20", "title": "Славчо Димиев, „Емко“: Искаме да работим с ръцете и ума си, но са ни обявили война и ни пречат"}
{"url": "http://www.focus-news.net/news/2017/09/20/2437936/pregled-na-mezhdunarodnite-novini-do-13-chasa-agentsiya-fokus.html", "text": "Иранският президент Хасан Рухани заяви на среща с българския си колега Румен Радев в кулоарите на Общото събрание на ООН, че икономическият и частният сектор в двете страни трябва да бъдат насърчавани и подкрепяни за укрепване на връзките и засилване на сътрудничеството между София и Техеран, предава информационната агенция IRNA.\r\nПозовавайки се на стратегическата позиция на Иран и България и на плана за свързване на иранската железопътна линия с Черно море и Европа през Азербайджан и Грузия, Рухани заяви: „Иран и България могат да използват този капацитет за разширяване на връзките в железопътния и търговския сектор\".\r\nСъщевременно държавният глава на близкоизточната република увери, че „Иран, като държава, богата на петрол и природен газ, може да посрещне нуждите на Европа от енергия“. Той допълни, че Техеран има готовност да разшири енергийното си сътрудничество с България. \r\n„След ядрената сделка с Иран, Техеран и София са решени да подобрят политическите, икономическите, научните и културните си отношения, като разчитат на огромния потенциал, който те притежават, и на напредъка, постигнат от тях, до по-нататъшно разширяване на икономическите връзки\".\r\nРухани насърчи публични и частни енергийни компании в България да инвестират в проекти в Иран, подчертавайки, че страната може да приеме до 200 млрд. долара чуждестранни инвестиции в енергийния сектор.\r\nПрезидентът на Иран отбеляза също, че директният полет между столиците на двете страни може да има положителен ефект върху туризма и да укрепи отношенията между двата народа.\r\n*** Броят на жертвите на земетресението в Мексико достигна до най-малко 248 души.\r\nВ щата Морелос броят на жертвите е най-висок – съобщава се за 55 загинали. В Пуебла, където е бил епицентърът на труса от 7,1 по скалата на Рихтер, има 32 смъртни случая. Голяма част от жертвите там са загинали под развалините на църква. \r\nНай-малко 49 души бяха убити в столицата, докато 10 души загинаха в щатите Мексико и в Гереро, съобщиха официални лица.\r\nКметът на Мексико Сити Мигел Ангел Манцера информира, че 44 сгради са сериозно повредени или унищожени в резултат на труса. Регистрирани са няколко изтичания на газ и пожари.\r\n*** Ураганът „Мария“ отслабна от пета до четвърта степен, но все още остава „изключително опасен“.\r\nОчаква се до няколко часа „Мария“ да удари Пуерто Рико, алармираха от Националния център на САЩ за наблюдение на урагани. „Мария“ се намира на около 75 километра югоизточно от столицата Сан Хуан, а ветровете на урагана достигат скорост до 250 километра в час.\r\n*** Още двама души са арестувани в Нюпорт, Южен Уелс, във връзка с терористичната атака в лондонското метро от петък. Така общият брой на задържаните за бомбената атака в метростанция „Парсън Грийн“ достигна до пет души.\r\nДвама мъже на 48 г. и 30 г. са задържани в ранните часове на сряда след обискиране на адрес в Нюпорт.\r\n*** Гражданската полиция на Испания е арестувала 12 души в рамките на операцията, насочена срещу организирането на референдума за независимост на автономния регион Каталония.\r\nПо-рано бе съобщено, че е задържан съветник на каталонския вицепрезидент.\r\nПолицейската акция, проведена в ранните часове на сряда в сгради на регионалното правителство в Барселона, бе организирана на фона на нарастващото напрежение около плановете на местното правителство да проведе референдум за независимост на 1 октомври.\r\n*** Подкрепяните от САЩ сили са превзели 90 % от сирийския град Ракка, след като са установили контрол върху пет стратегически квартали в града, считан за твърдина на близкоизточната радикална групировка „Ислямска държава“.\r\n„Поради тежките въздушни удари на коалиция, водена от САЩ, „Ислямска държава“ се е оттеглила от най-малко пет ключови квартала през последните 48 часа\", заяви ръководителят на Сирийската обсерватория за човешки права Рами Абделрахман.\r\n„Това позволи на Сирийските демократични сили да установят контрол над 90 % от града\", сочат данни на базираната в Лондон организация.\r\n*** Държавният глава на Турция Реджеп Таийп Ердоган предупреди, че Анкара обмисля налагане на санкции срещу регионалното правителство в Иракски Кюрдистан, ако подкрепи провеждането на референдума за независимост на 25 септември.\r\n„Винаги сме подкрепяли“ регионалното кюрдско правителство в Ирак, увери Ердоган в рамките на обръщението си пред Общото събрание на ООН в Ню Йорк, като поясни, че според Анкара решението на Ербил за организиране на плебисцит е израз на игнориране на Турция, която смята Иракси Кюрдистан за близък съюзник. \r\n„Кабинетът без съмнение ще оцени тази ситуация и ще обмисли възможните санкции, които няма да бъдат обикновени. Ще изразим нашата решителна позиция по този въпрос\", увери турският президент в речта си на 72-то Общо събрание на ООН.\r\n*** Докато в Хърватия остава в сила червен предупредителен код за силни превалявания и бури, които се приближават към Сърбия, в Словения падна първият сняг.\r\nМетеоролозите в Словения прогнозираха за сряда силни валежи, а в планините, по-високи от 1500 метра, дъждовете преминаха в сняг. Очаква се снежната покривка по върховете да достигне до 20 сантиметра.\r\n***", "date": "2017.09.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/20/2437937/kyustendil-mladi-dobrovoltsi-kam-bchk-uchastvat-s-informatsionna-kampaniya-po-povod-evropeyskiya-den-bez-zhertvi-na-patya.html", "text": "Млади доброволци към Български червен кръст – Кюстендил участват с информационна кампания по повод Европейския ден без жертви на пътя, предаде репортер на Радио „Фокус” – Кюстендил. Младите червенокръстци предоставят на водачите на автомобили в Кюстендил брошури за оказване на първа помощ при инцидент на пътя и помощ при пътно произшествие. В брошурите нагледно са описани самите стъпки – осигуряване на безопасност, оценка на ситуацията, сигнализиране за помощ, действия при пострадали, изпаднали в безсъзнание, липса на дишане и реанимация. Мотото на информационните брошури е „Не бъдете безучастен свидетел на пътния инцидент. Първите пет минути са решаващи”. „Идеята е да се насочи вниманието на хората да бъдат по-внимателни на пътя и да не останат безучастни при инцидент”, каза Радмила Иванова, специалист „Младежки дейности” към Български червен кръст – Кюстендил.\r\nВенцеслав ИЛЧЕВ", "date": "2017.09.20", "title": "Кюстендил: Млади доброволци към БЧК участват с информационна кампания по повод Европейския ден без жертви на пътя"}
{"url": "http://www.focus-news.net/news/2017/09/20/2437938/predstaviteli-na-protestirashtite-rabotnitsi-ot-zavoda-emko-vlyazoha-v-narodnoto-sabranie-za-da-predstavyat-iskaniyata-si.html", "text": "Представители на протестиращите работници от завода „Емко“ влязоха в Народното събрание, за да представят исканията си, предаде репортер на Агенция „Фокус“. В момента те провеждат среща с представители от ПГ на „БСП за България“. Стотици работници протестират и в момента пред сградата на парламента. Зам.-председателят на ПГ на БСП Жельо Бойчев излезе при протестиращите и ги покани, за да представят исканията си на депутатите от БСП. \r\nЛюба АЛЕКСИЕВА", "date": "2017.09.20", "title": "Представители на протестиращите работници от завода „Емко“ влязоха в Народното събрание, за да представят исканията си"}
{"url": "http://www.focus-news.net/news/2017/09/20/2437939/haskovo-zamestnik-ministarat-na-regionalnoto-razvitie-i-blagoustroystvoto-denitsa-nikolova-be-na-iznenadvashto-poseshtenie-v-detska-gradina-slantse-v-kvartal-orfey.html", "text": "Такава детска градина в София няма, възкликна заместник-министърът на регионалното развитие и благоустройството Деница Николова при изненадващото си посещение в детска градина „Слънце“ в хасковския квартал „Орфей“. Тя бе придружавана от кмета на общината Добри Беливанов и заместник-кмета Милена Трендафилова. Това съобщиха от Община Хасково.\r\nНиколова бе силно впечатлена от големия  двор на градината и практичното му разпределение, както и от игрището с изкуствена трева . „Прекрасна работа сте свършили, постигнати са идеални условия за възпитание и отглеждане на децата“ каза зам.-министър Николова при посещението си в занималните в детската градина. \r\nТя посети и ОУ „ Шандор Петьофи“ където се срещна с директора Антоанета Петрова и  поздрави първокласниците.  Деница Николова изрази задоволството си от цялостния ремонт на училището, новите игрища в двора  и обновеният физкултурен салон. \r\nИ двете образователни институции посетени от заместник -министъра   днес са ремонтирани по ОП  „ Региони в растеж“ . Николова е е ръководител на Управляващия орган на програмата. В Хасково две училища ОУ\" Шандор Петьофи\" и ОУ \" Св.Иван Рилски\" , както и четири детски градини с осем сгради се ремонтират по ОП Региони в растеж , средствата за ремонтите са  над 17 милиона лева.", "date": "2017.09.20", "title": "Хасково: Заместник-министърът на регионалното развитие и благоустройството Деница Николова бе на изненадващо посещение в детска градина „Слънце“ в квартал „Орфей“"}
{"url": "http://www.focus-news.net/news/2017/09/20/2437940/premierat-boyko-borisov-po-temata-za-komandirovanite-rabotnitsi-v-transporta-mozhe-da-se-nameri-kompromis.html", "text": "По темата за командированите работници в транспорта може да се намери компромис. Това каза министър-председателят Бойко Борисов след среща в Министерски съвет с полския премиер Беата Шидло, предаде репортер на Агенция „Фокус“. Борисов заяви, че компромисът и единството вървят ръка за ръка. „Абсолютно разбираме колегите, в случая и френския президент, че когато е печелил изборите, той е обещал на своите избиратели какво ще направи. По темата за командированите работници в транспорта може да се намери компромис. Просто трябва да се водят разговори и да се сложат добри аргументи“, коментира Борисов. По думите му, когато се сложат детайлите на масата, би могло да бъде намерен баланс на интересите. „Трябва да оставим експертите да намерят подобен балансиран вариант, който хем да могат колегите, които са спечелили избори със своята програма, да защитават, хем ние да не понесем големи пасиви“, каза още премиерът Борисов. \r\nВесела ПЕТРОВА", "date": "2017.09.20", "title": "Премиерът Бойко Борисов: По темата за командированите работници в транспорта може да се намери компромис"}
{"url": "http://www.focus-news.net/news/2017/09/20/2437941/krasimir-padarev-emko-ministarat-na-ikonomikata-kaza-che-darzhavata-shte-spasi-predpriyatieto-no-ot-kogo.html", "text": "Министърът на икономиката каза, че държавата ще спаси предприятието, но от кого? Това каза пред журналисти в парламента директорът на „Емко“ - Монтана“ Красимир Падарев, който влезе в Народното събрание, за да се срещне с представители от ПГ на „БСП за България“ и да представи исканията на работниците в завода, предаде репортер на Агенция „Фокус“. „Емко“ няма нужда да се спасява, но „Емко“ е в опасност, защото му се правят спънки и пречки напук на всичко. Нарушава се законовият ред в държавата. Пращат се проверки, оправяме си нещата, отново не ни връщат лиценза. Това е положението. Всички проблеми сме отстранили. Ако нещата продължават по този начин „Емко“ няма да може да издържи - затова сме тук“, коментира той. По думите му в Монтана работят около 400 души, а в Трявна – 650 души.\r\nДиректорът на обособената производствена единица на „Емко“ в Трявна Славчо Димиев заяви, че очакват да се повлияе по законов начин на институциите да спрат желанието си да ги унищожават. „Вече съм поискал публично среща с Министерство на икономиката с документи и ще продължавам да я искам. Вероятно министърът си мисли, че ето аз, гражданинът, съм ниско долу в калта, за да искам среща с него. Но аз съм същият гражданин, какъвто е и той и правата ми по Конституция са еднакви с неговите“, каза още Славчо Димиев. \r\nЛюба АЛЕКСИЕВА", "date": "2017.09.20", "title": "Красимир Падарев, „Емко“: Министърът на икономиката каза, че държавата ще спаси предприятието, но от кого"}
{"url": "http://www.focus-news.net/news/2017/09/20/2437942/plovdiv-41-godishen-mazh-e-zapodozryan-za-predizvikvaneto-na-pozhara-vav-vilnata-zona-kray-hisarya.html", "text": "41-годишен мъж е заподозрян за предизвикването по непредпазливост на пожара във вилна зона край Хисаря. Това съобщиха от ОДМВР - Пловдив. На 12 септември в районното управление стартирало разследване по досъдебно производство за опожарени три масивни къщи, шест едноетажни дървени постройки и около 60 декара лозя и тревна площ в местността Воден камък. В хода на активните действия полицейските служители установили, че огънят е тръгнал от имота на 41-годишен мъж, който бил хвърлил пиратки срещу ято птици.  Извършителят бил задържан за срок до 24 часа. Пред разследващите той направил самопризнания за стореното. Пълното документиране на случая продължава под наблюдението на Районна прокуратура – Пловдив.", "date": "2017.09.20", "title": "Пловдив: 41-годишен мъж е заподозрян за предизвикването на пожара във вилната зона край Хисаря"}
{"url": "http://www.focus-news.net/news/2017/09/20/2437943/temata-balgariya-v-svetovnite-medii-balgariya-kaza-blagodarya-na-turistite-obzor.html", "text": "\"България благодари на 400 000 чуждестранни туристи, предпочели да почиват в страната, с уникални картички, които разказват за богатата история на страната, предава CNN Greece.\r\nТелевизионният канал съобщава, че върху сувенирната картичка е изписано \"Благодаря Ви, че избрахте България!\" и са изобразени стенописи от тракийската Казанлъшка гробница и от православният Рилски манастир.\r\nВ репортажа се уточнява, че идеята за установяване на пряк диалог с туристите е на министъра на туризма Николина Ангелкова, а тези от почиващите в България, които ще получат уникалния сувенир, са от различни страни и са определени по случаен принцип.\r\nCNN Greece предава, че България, която има малко над 7,1 млн. население е посрещнала от януари до юли на настоящата година повече от 5 млн. чужди туристи, което е със 7,2 % повече от 2016 г.\r\nТелевизията цитира министър Николина Ангелкова, която заявява, че \"това е малък жест към нашите гости\" и смята, че по този начин в България се създава база данни за туристи, които в бъдеще отново ще посетят страната.Гръцката държавна информационна агенция АПЕ предава, че над 400 000 туристи ще получат сувенирна картичка с посланието \"Благодарим Ви, че избрахте България\" и коментира, че с този ефектен жест българското министерство на туриста цели към утвърждаването на България като постоянна туристическа дестинация. \"Нania\" и \"Inews\" пишат, че \"картичката на благодарността представлява печатно копие на пощенската марка, посветена на туризма, носи посланието, с което България се представи на 22-рото общо събрание на Световната организация на туризма в Ченду, Китай\", докато специализираните туристически издания \"Рhotoreporter\", \"Тornosnews\",  \"Newpost\", \"Zougla\" и \"Newsbeast\" цитират съобщенията на Reuters и АПЕ за жеста на българското министерство на туризма и отделя специално място на министър Николина Ангелкова, която смята че именно персоналния подход към туристите обещава най-големи гаранции за превръщането на България в предпочитана туристическа дестинация.\r\nКипърските издания \"Сyprusnews\", \"Сytoday\" и \"Аlert\" извеждат в заглавие \"България благодари на 400 000 туристи за техния избор да предпочетат отдих в страната\" , като допълват, че туризмът дава над 13 % от брутния вътрешен продукт на България.\r\nБелгийското издание на \"Рaris match\" пише за инициативата на българското министерство на туризма в публикация, която е озаглавена \"България каза \"Благодаря!\" на туристите\" (Touristes, la Bulgarie vous dit « Merci»).\r\nВ публикацията се съобщава, че до края на юли България е била посетена от 5 млн. чужди туристи, които могат да очакват да ще попаднат сред 400 000 щастливци, които ще получат личната благодарност на министъра на туризма Николина Ангелкова затова, че са предпочели страната като желана дестинация. \"Рaris match\" и Агенция \"Belga News\" смятат, че тази инициатива е особено успешна в \"момента, в който туризма обещава да се превърне в най-бързо развиващия се сектор в икономиката на най-бедната от страните на ЕС\".\r\nВ статия под заглавие \"Merci d'avoir choisi la Bulgarie\" френският \"Le Figaro\" пише, че за първи път 400 000 чужди туристи, предпочели България като дестинация, ще получат пощенски картички лично подписани от министъра на туризма Николина Ангелкова в знак на благодарност, че са предпочели страната.\r\nСпоред \"Le Figaro\" представените върху картичката уникални стенописи от Казанлъшката гробница и Рилският манастир са само част от богатото историческо и културно наследство на България.\r\nФренската телевизия \"Еurope 1\" съобщава, че \"България ефектно благодари на 400 000 туристи, посетили страната през настоящата година, като пощенските картички които те ще получат носят надписа \"Благодаря Ви, че избрахте България с подписа на ресорния министър Николина Ангелкова\".  AFP съобщава за инициативата на министър Николина Ангелкова да благодари на 400 000 чужди туристи и отбелязва ръстът на българския туризъм през последните години, както и значението, което постигнатите показатели имат за развитието на икономиката на страната.\r\nРумънската държавна агенция \"Аgerpres\", както и изданията \"Сapital\", \"Нotnews\", \"Stirilepescurt\", \"Newskeeper\" съобщават, че България благодари на 400 000 туристи, които са посетили страната през настоящата година на фона на протестите, които населението на други европейски страни организират срещу чуждите туристи. \r\nРумънските медии отбелязват ефектния жест на българското министерство на туризма и припомнят, че все повече румънци предпочитат България като своя постоянна туристическа дестинация. \r\nТурската телевизия \"TRT\" съобщава, че \"България, която въпреки че продължава да е най-бедната страна от ЕС, продължава да развива успешно своя туризъм и доказателство затова е благодарността, която изпраща със специални пощенски картички на 400 000 чужди туристи, които са я предпочели като туристическа дестинация.\"\r\nАлбанските и косовските вестници, агенции и електронни издания \"GazetaTema\",\"Кoha\", \"Kosova Press\", \"Syri\", \"Вotasot\"и \"Flaka\" се обединяват в твърдението, че \"София изпраща специални картички с благодарност към 400 000 чужди туристи, посетили България през настоящия туристически сезон.\"\"Flaka\" съобщава, че \"България показа, че не забравя своите туристи и им благодари по особено оригинален начин, изпращайки им персоналната благодарност на министър Николина Ангелкова\". Изданието припомня, че Казанлъшката гробница и Рилският манастир, които са изобразени на сувенирната картичка. са две от основанията за културната гордост на страната и старателно превежда на албански език фразата “Thank you for choosing Bulgaria” (Faleminderit që zgjodhët Bullgarinë), като не пропуска да отбележи партньорството между България и Албания в сферата на туризма.\r\nБосненското \"Радио Сараево\" излъчва репортаж за инициативата на българското министерство на туризма, в който съобщава че всеки турист, който е посетил България може да се надява да получи уникалната пощенска картичка, с която министър Николина Ангелкова иска да каже “Hvala što ste izabrali Bugarsku”.\r\nБелградският \"Blic\" избира за заглавие \"Hvala na poverenju\"(Благодаря за доверието), като пише, че \"България е избрала уникален начин да благодари на туристите, които са я посетили и да ги покани да се върнат отново на нейните курорти\".\r\nБългарската благодарност, отправена чрез пощенски картички към 400 000 чужди туристи и развитието на българския туризъм през последните години се отбелязва от Радио \"В-92\", телевизия RTRS, Радио 021, Vesti и други сръбски, босненски и хърватски издания.     \r\nМакедонското електронно издание \"Фактор\" публикува статия, озаглавена \"Изненада за туристите в България\", в която се казва, че ако сте били на почивка на Черно море напълно възможно е на домашния си адрес да получите пощенска картичка, която да ви напомня че България ви очаква отново.\r\nИзданието съобщава, че ръстът на чуждите туристи в България до края на юли е над 7,2 %, а общият им брой надхвърля 5 млн. души.\r\nИнициативата на българското министерство на туризма да благодари на 400 000 туристи, избрали България за своя туристическа дестинация е отразена и в специализираните световни туристически издания \"Тravelmole\", \"Investellar\", \"Raveller 24\", \"Tripzilla\", \"NDTV\", \"News 18\", \"Balkanjewel\", \"Travelwirenews\", \"Atorus\" (Русия), \"Pitert\"(Русия), \"Nation\" (Пакистан) и др.", "date": "2017.09.20", "title": "Темата България в световните медии: \"България каза \"Благодаря!\" на туристите!\" (ОБЗОР)"}
{"url": "http://www.focus-news.net/news/2017/09/20/2437944/ministar-temenuzhka-petkova-i-evrokomisar-migel-arias-kaniete-obsadiha-predstoyashtoto-balgarsko-predsedatelstvo-na-saveta-na-es.html", "text": "Министърът на енергетиката на Република България Теменужка Петкова, еврокомисарят по климат и енергетика Мигел Ариас Каниете и ръководителят на дирекция „Енергетика“ в ЕК Доминик Ристори обсъдиха предстоящото българско председателство на Съвета на Европейската комисия. Това съобщиха от пресцентъра на Министерството на енергетиката. Комисар Каниете подчерта, че Европейската комисия очаква поемането на председателството от България, тъй като в началото на следващата година ще се вземат важни решения за бъдещето на Енергийния съюз. По думите му програмата на председателството следва да е в унисон с приоритетите на Европейския парламент. \r\nБългарското председателство трябва да продължи стартиралите по време на малтийското и естонското председателство теми от енергийния сектор. Очаква се от началото на 2018-та година да продължи обсъждането на предложенията за управление на Енергийния съюз, модела за електроенергийния пазар, енергийната ефективност и директивата за възобновяема енергия. \r\n„Законодателният пакет „Чиста енергия за всички европейци“ е уникален по своята същност и доста амбициозен. Уверена съм, че ще намерим общ подход за неговото приемане“, каза министър Петкова пред Каниете.", "date": "2017.09.20", "title": "Министър Теменужка Петкова и еврокомисар Мигел Ариас Каниете обсъдиха предстоящото българско председателство на Съвета на ЕС"}
{"url": "http://www.focus-news.net/news/2017/09/20/2437945/premierat-boyko-borisov-byagashtite-ot-voyna-ne-mozhem-da-ne-gi-zakrilyame-no-ikonomicheskite-migranti-tryabva-da-otivat-samo-tam-kadeto-sa-iskani.html", "text": "Бягащите от война не можем да не ги закриляме, но икономическите мигранти отиват само там, където са искани. Това каза министър-председателят Бойко Борисов след среща в Министерски съвет с полския премиер Беата Шидло в отговор на журналистически въпрос за релокацията на бежанците, предаде репортер на Агенция „Фокус“. „Ние се съгласихме за 1 200 – 1 300 човека, когато подписвахме. Аз имам един съвет – затваряне на всички граници, морски, сухопътни, на ЕС, влизане само през контролно-пропусквателните пунктове. Да се установи дали този човек бяга от война, ако бяга от война, ние сме длъжни, защото Европа винаги е била най-хуманна, да го защитим. Бягащите от война, то смъртта не можем да не ги закриляме. Икономическите мигранти са друга тема, те отиват само там, където биват искани“, коментира Борисов. „Така че много внимателно трябва да се движи този процес и не бива да е разделителна линия“, отбеляза той. „Всички искат да отидат в държавите с по-високи доходи и по-висок жизнен стандарт, спасението им минава през това да не достигнат и до нашата страна, за да го няма този натиск върху тях и затова ние настояваме да се движим на една скорост“, каза още той.   \r\n„България изпълнява всички критерии за Шенген. Еврозоната е нещо, за което всички държави сме приели, че един ден трябва да сме там. България кандидатства за чакалнята на еврозоната, защото си е написала домашните и е изпълнила всички предписания“, допълни Борисов. \r\nВесела ПЕТРОВА", "date": "2017.09.20", "title": "Премиерът Бойко Борисов: Бягащите от война не можем да не ги закриляме, но икономическите мигранти трябва да отиват само там, където са искани"}
{"url": "http://www.focus-news.net/news/2017/09/20/2437946/ispanskata-politsiya-izvarshi-parvi-aresti-vav-vrazka-s-referenduma-v-kataloniya-obzor.html", "text": "След като Конституционният съд (КС) на Испания обяви, че планираният референдум за отделяне на автономния регион Каталония от кралството е извън закона, централните власти в Мадрид засилиха натиска над сепаратистите. В сряда, 20 септември, в Барселона бяха извършени обиски в сградите на регионалното правителство, които доведоха до първи арести във връзка с организирането на плебисцита.\r\nВ рамките на акция, проведена в каталонската столица Барселона в сутрешните часове на деня, Гражданската полиция на Испания задържа общо 14 души, всичките от които - длъжности лица. Сред арестуваните се оказа и съветникът на каталонския вицепрезидент - Хосе Мария Хове. \r\nПретърсвания бяха извършени в сгради на местната власт, в които се помещават отдели за външна политика и икономика. \r\nВ рамките на операцията бяха конфискувани около 1,3 млн. листовки, а също и други материали, свързани с планирания за 1 октомври референдум за независимост на Каталония. \r\nИспанското правителство се стреми да възпрепятства провеждането на признатия за противоконституционен плебисцит в автономния регион. След като вечерта на 6 септември депутатите в Барселона утвърдиха закон, който позволи организирането на референдума за отделяне от страната, централните власти в Мадрид обявиха контрамерки. \r\nТъй като приетият в Каталония закон бе в разрез с Основния закон на Испания, Мадрид се обърна към КС, който преустанови действието му. Освен това Мадрид обеща да привлече под отговорност лидерите на „сепаратистите“.\r\nМинистър-председателят Мариано Рахой вече поиска процес срещу председателя на каталонския парламент Карме Форкадел и четирима членове на Президиума на парламента в Барселона заради „узурпацията на властта и неподчинение на предишни съдебни решения“. Депутатите, които утвърдиха закона за референдума, са изправени пред лишаване от свобода за дълъг период от време и парични глоби.Тереза Герова", "date": "2017.09.20", "title": "Испанската полиция извърши първи арести във връзка с референдума в Каталония (ОБЗОР)"}
{"url": "http://www.focus-news.net/news/2017/09/20/2437947/chez-razpredelenie-balgariya-otkri-moderen-tehnicheski-ucheben-tsentar-v-sofiya.html", "text": "ЧЕЗ Разпределение България откри модерен технически учебен център в София, в който бъдещи и настоящи електротехници ще придобиват и усъвършенстват опит и практически умения, предаде репортер на Агенция „Фокус“. На тържествената церемония по откриването присъстваха всички висши мениджъри на компанията – регионалният мениджър на ЧЕЗ за България Карел Крал, изпълнителният директор Петър Холаковски, главният оперативен директор Виктор Станчев, както и представители на Министерството на енергетиката, образователните институции и бизнеса.\r\n„Две са целите на този учебен център. Първо, да развиваме и да усъвършенстваме уменията на нашите служители, които да имаме възможност да обучаваме по най-високите ни стандарти. Втората цел е свързана с образователни институции, университети и техникуми, за да дадем възможност на учениците и студентите да видят как изглежда мрежата и да могат да придобият практически знания преди да започнат да работят за някоя компания. Не е толкова важно за нас дали те ще бъдат назначени при нас, или другаде, защото сме убедени, че развиването на техническите знания в енергийния сектор е много важно за всяка държава, а не само за България. Енергийният сектор няма да изчезне, той се развива и занапред ще се променя много. Чрез този учебен център имаме възможност да покажем на младите хора накъде върви той. Ние даваме много стипендии, имаме много стажантски програми, активни сме в дуалното обучение,защото вярваме, че трябва бизнесът да бъде свързан повече с образованието. Искаме да покажем на младите хора, че има бъдеще в България“, каза Карел Крал.\r\nИзпълнителният директор на ЧЕЗ Разпределение България Петър Холаковски благодари на всички, участвали в изграждането на центъра, и обясни, че в него е изграден специален полигон, който представлява точно копие на мрежата на компанията и чрез него може да се види практическата страна на нейната работа. „Полигонът симулира мрежата и има всичко, което е необходимо за учене. В сградата пък може да се обучава теоритичната част от нашата учебна програма. В този учебен център инвестирахме над 400 хил. лева и се надяваме, че ще постигнем най-важното нещо, към което се стремим – клиентското удоволствие“, каза Петър Холаковски.\r\nГлавният оперативен директор Виктор Станчев представи по-подробно различните части на учебния център. „Той се състои от два основни елемента – полигонът със съоръженията, които покриват над 90% онези, които са в експлоатация, и Центърът за получаване на теоритични знания. Покриват се всички процеси в поддържането на мрежата, в измерването на електрическата енергия, както и процесите по диспечинг, по проучване и по реализация на инвестициите. Този център е една сбъдната мечта“, каза Виктор Станчев.\r\nЦветилена СИМЕОНОВА", "date": "2017.09.20", "title": "ЧЕЗ Разпределение България откри модерен технически учебен център в София"}
{"url": "http://www.focus-news.net/news/2017/09/20/2437948/plovdiv-1-800-kasa-tsigari-i-15-kilograma-naryazan-tyutyun-bez-banderol-sa-izzeti-pri-proverka-na-lek-avtomobil-v-grada.html", "text": "1 800 къса цигари и 15 килограма нарязан тютюн без бандерол са иззети при проверка на лек автомобил в града. Това съобщиха от ОДМВР - Пловдив. Контрабандните стоки са иззели вчера полицаи от Трето РУ в Пловдив. В района на Руски пазар униформените предприели проверка на лек автомобил “Рено” с хасковска регистрация, в който били открити 1800 къса цигари и 15 килограма нарязан тютюн без български бандерол. По случая е започнато бързо производство по чл. 234, ал.1 от НК срещу 53-годишен жител на село Минерални бани.", "date": "2017.09.20", "title": "Пловдив: 1 800 къса цигари и 15 килограма нарязан тютюн без бандерол са иззети при проверка на лек автомобил в града"}
{"url": "http://www.focus-news.net/news/2017/09/20/2437949/api-na-21-septemvri-posledniya-raboten-den-predi-denya-na-nezavisimostta-ot-1600-ch-do-2000-ch-se-spira-dvizhenieto-na-kamioni-nad-12-t-po-natovarenite-patishta.html", "text": "Утре - 21 септември, последния работен ден преди трите почивни дни около Деня на Независимостта, от 16.00 ч. до 20.00 ч. ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\" (АПИ). Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, да спазват сигнализацията и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n-\tавтомагистралите;\r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n-\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n-\tпът I-4 п. в. „Коритна“ - Велико Търново - Шумен;\r\n-\tпът I-5 Русе - Велико Търново;\r\n-\tпът I-8 ГКПП „Калотина“ – София;\r\n-\tпът I-9 Варна - Бургас;\r\n-\tпът II-18 Околовръстен път на град София;\r\n-\tпът II-99 Бургас - Царево.\r\nПо натоварените направления тежкотоварните камиони ще бъдат спрени и в последния почивен ден - 24 септември, от 14.00 ч. до 20.00 ч.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност на 21 септември (четвъртък) от 12.00 ч. до 20.00 ч., и на 22 септември (петък) от 08.00 ч. до 14.00 ч. ще има две ленти за излизащите от София на път I-1 (Е-79). Временната организация ще е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 /кръстовището за Рударци/ до км 286+847 /бензиностанция „Петрол“/. \r\nНа 24 септември (неделя) от 10.00 ч. до 20.00 ч. в същия участък ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2017 г. е публикувана в интернет на адрес - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-republikanskata-ptna-mrezha-za-oficialni-praznici-i-pochivni-dni-za-2017-g/.", "date": "2017.09.20", "title": "АПИ: На 21 септември - последния работен ден преди Деня на Независимостта, от 16.00 ч. до 20.00 ч. се спира движението на камиони над 12 т по натоваренитe пътища"}
{"url": "http://www.focus-news.net/news/2017/09/20/2437950/mariela-tsoneva-obshtina-veliko-tarnovo-nad-36-ulitsi-ot-starata-gradska-chast-i-nyakolko-kvartala-vav-veliko-tarnovo-podobryavat-s-evropeyski-sredstva.html", "text": "Над 36 улици от старата градска част и няколко квартала във Велико Търново подобряват с европейски средства. Това каза пред журналисти във Велико Търново Мариела Цонева, директор на Дирекция „Общинско развитие“ в местната администрация, предаде репортер на Радио „Фокус“ – Велико Търново. Според Цонева обектите са разделени на шест позиции, като за четири от тях вече има избрани строители. Тя заяви, че предстои старт на реални ремонти до края на следващата седмица. Цонева припомни, че обектите са част от проекта „Изграждане на привлекателна и съхранена градска среда на Велико Търново“, чиято стойност е 11.1 млн. лв. „За сега и като обем, и като сериозност и като степен на изпълнение това е най-трудният проект, който Общината изпълнява. Финансира се по Оперативна програма „Региони в растеж“ на Европейския съюз. За наша радост сме на финала по определяне на изпълнители за шестте обекта, на които е разделен проекта. Изпълнението му е 30 месеца, като договорът бе подписан на 17-ти февруари. Следващата година ще е ударна в строителството“, добави Мариела Цонева. Тя обясни, че дейностите са продължение на два започнати проекта за подобряване на градската среда, в предходния програмен период. Това е било и едно от условията за кандидатстване. Освен уличната мрежа, ще се подобряват и прилежащите части като тротоари, подлези, надлези и т.н. Освен старата градска част, засегнат ще бъде и кв. „Чолаковци“. Целта е всичко започнато да бъде доизградено на 100%. „Това, което се очаква от нас като Община, е до края на юни 2018 година, да покажем на управляващия орган усвояване на ресурс в размер на около 20% от цялата Инвестиционна програма на Общината, която е на стойност над 43 млн. лв. Тоест, ние до юни, трябва да покажем усвояване на около 8 хиляди лева“, обясни експертът. По думите ѝ по тази причина екипите на фирмите – изпълнители трябва да работят изключително „мобилизирано и стегнато“. Местните администрации, които получават средства чрез посочената Оперативна програма „Региони в растеж“ са 39. Сумата, вложена във всички ремонти, трябва да бъде възстановена до 2023 година.\r\nЛуиза ТРАНЧЕВА", "date": "2017.09.20", "title": "Мариела Цонева, Община Велико Търново: Над 36 улици от старата градска част и няколко квартала във Велико Търново подобряват с европейски средства"}
{"url": "http://www.focus-news.net/news/2017/09/20/2437951/blagoevgrad-dvizhenieto-po-pat--1-sofiya-kulata-pri-izhoda-na-blagoevgrad-v-posoka-simitli-se-izvarshva-v-edna-lenta-poradi-avariral-tovaren-kamion.html", "text": "Движението по път І-1 София-Кулата при изхода на Благоевград в посока Симитли се извършва в една лента, поради аварирал товарен камион. Това съобщиха от пресцентъра на Агенция \"Пътна инфраструктура\" (АПИ). Пътна полиция регулира движението.", "date": "2017.09.20", "title": "Благоевград: Движението по път І-1 София-Кулата при изхода на Благоевград в посока Симитли се извършва в една лента, поради аварирал товарен камион"}
{"url": "http://www.focus-news.net/news/2017/09/20/2437952/sport-garbine-mugurusa-zapochna-s-pobeda-na-turnira-v-tokio.html", "text": "Гарбине Мугуруса започна с победа участието си на турнира Торай Пан Пасифик Оупън в Токио. Световната номер едно се наложи с 6:4, 6:0 над Моника Пуиг в мач от втория кръг, продължил 75 минути. \r\nНа четвъртфиналите Мугуруса срещу победителката от двубоя между Куруми Нара и Каролин Гарсия.", "date": "2017.09.20", "title": "Спорт: Гарбине Мугуруса започна с победа на турнира в Токио"}
{"url": "http://www.focus-news.net/news/2017/09/20/2437953/d-r-aleksandar-kalaydzhiev-obshtopraktikuvashtite-lekari-v-balgariya-poluchavat-nishtozhno-vaznagrazhdenie-za-otgovornostta-koyato-poemat-za-svoite-patsienti.html", "text": "Общопрактикуващите лекари в България получават нищожно, дори срамно възнаграждение за отговорността, която поемат за своите пациенти. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив, по повод предложенията на съсловието за въвеждане на потребителска такса за всички пациенти. По думите му разходите на общопрактикуващите лекари нарастват ежегодно, най-малко заради повишаването на осигурителните прагове на персонала и на осигуровките, които лекарите плащат. „В същото време не се отчита покачване на сумите, които получаваме. Издръжката не е само заплати и осигуровки, нарастват разходите и за консумативи. Пациентите не разбират, че ние не сме държавни служители. Никой не ни плаща заплата. Каквото и да си изработим сами, накрая на месеца си заплащаме абсолютно всичко, свързано с нашата дейност. Остатъкът може да се нарече „печалба“, която намалява с всяка изминала година. Това е една от причините голяма чат от лекарите да не искат да работят обща медицина. Ако професията беше толкова привлекателна, то тогава щеше да има непрекъснато нови специализанти. Общопрактикуващи лекари се търсят в чужбина и то значително много“, коментира д-р Александър Калайджиев. Специалистът каза още, че потребителската такса сама по себе си има регулираща функция. „Като се каже, че пенсионерите плащат един лев за посещение, това е пълна заблуда. 80% от пенсионерите не плащат и този лев, защото някой за пореден път ги е освободил без лекарите да бъдат компенсирани. Съгласен съм, че пенсионерите имат ТЕЛК и би трябвало да са с предимства. Но когато пенсионерите не плащат данък например, това не е за сметка на данъчния, а за сметка на държавата. Данъчният си взима заплатата и пенсионерът е облекчен от данък. Докато при нас пенсионерите не плащат никаква такса, но личният лекар продължава да го преглежда и да работи с него, пет пъти повече отколкото с другите пациенти“, посочи специалистът. Според д-р Александър Калайджиев лекарите извършват дейност, докато някой трупа социални дивиденти въз основа на частни лица. „Нека не забравяме, че не по наше желание сме частни търговки дружества, които са длъжни да реализират печалба, за да съществуват. Как би могъл да реализираш печалба и да съществуваш, като в същото време те натоварват само със социални дейности? В същото време трябва да е ясно, че ние не сме служители и не сме подчинени на социалното ведомство. То не ни плаща“, обясни председателят на Сдружението на общопрактикуващите лекари в Пловдив.\r\n„Защо никой не погледне как функционират другите звена в здравеопазването, например фармация и стоматология? Защо никой не каже децата да не плащат лекарства в аптеките? Защо никой не каже таксата за два лева на рецепта с намаление в аптеката да отпадне, както отпада потребителската такса на пенсионерите при личния лекар? В аптеката фармацевтът получава два лева само, за да даде лекарствата от рецепта, а личният лекар не получава нищо за преглеждането, назначаването на лечение и носенето на отговорността. Това е демагогия“, смята д-р Александър Калайджиев. Той коментира, че най-големият проблем при лекарската професия и причина защо не всеки става лекар е поемането на отговорност. „Ежедневно поемам отговорност за 30 - 40 души с всяко едно мое действие, изказване на решение и предписване на лекарства. За тази отговорност ние трябва да чакаме някой да ни подаде един лев. Но все пак това е нещо, което може да помогне в края на месеца, защото така или иначе трябва да си заплатим всички разходи“, каза още лекарят.\r\nТони МИХАЙЛОВ", "date": "2017.09.20", "title": "Д-р Александър Калайджиев: Общопрактикуващите лекари в България получават нищожно възнаграждение за отговорността, която поемат за своите пациенти"}
{"url": "http://www.focus-news.net/news/2017/09/20/2437954/polskiyat-premier-beata-shidlo-polsha-e-protiv-svalyaneto-na-sanktsiite-sreshtu-rusiya-dokato-tya-ne-izpalni-minskite-sporazumeniya.html", "text": "Полша е против свалянето на санкциите срещу Русия, докато тя не изпълни Минските споразумения. Това каза премиерът на Полша Беата Шидло след среща в Министерски съвет с българския министър-председател Бойко Борисов, предаде репортер на Агенция „Фокус“. Шидло обяви, че с Борисов са обсъдили въпросите за сигурността и задълженията на двете страни към Северноатлантическия пакт. Полша като една от малкото страни отделя 2% от своя БВП за сигурността и сме много доволни от решенията, които бяха взети на срещата на върха на НАТО, обяви полският министър. „Що се отнася до нашите отношения с Русия в момента защитата на нашите източни граници е приоритет. Както знаете, Полша и Балтийските страни сме обезпокоени от това, което се случва в Русия, както и в Украйна“, заяви Шидло и добави, че в момента в Беларус се провеждат военни учения съвместно с Русия. „Искам да благодаря на премиера за ясната декларация каква е позицията на България що се отнася до съвместната отговорност. Много е важно, че този глас идва и от София“, каза още полският премиер. \r\nВесела ПЕТРОВА", "date": "2017.09.20", "title": "Полският премиер Беата Шидло: Полша е против свалянето на санкциите срещу Русия, докато тя не изпълни Минските споразумения"}
{"url": "http://www.focus-news.net/news/2017/09/20/2437955/zhivko-yanakiev-byuro-po-truda-burgas-nay-golyam-nedostig-na-kadri-v-oblastta-ima-v-sferata-na-meditsinata.html", "text": "Най-голям недостиг на кадри в областта има в сферата на медицината. Това обяви на пресконференция днес Живко Янакиев, директор на Бюрото по труда - Бургас, предаде кореспондент на Радио „Фокус“. Обявени са свободни работни места в онкодиспансера в града, както и в Спешната медицинска помощ. Търсят се още фелдшери и медицински сестри. Янакиев заяви, че състоянието на пазара на труда в региона е добро, но има определени браншове, където има трудности като шивачество, транспорт и металообработване. Според него се увеличава безработицата при младежите до 29 години, но се наблюдава новорегистрирани и над 50-годишна възраст. Най-много безработни са хората със средно образование, а след тях са висшистите.\r\nЗа месец август се отчита леко повишение на безработицата, но в сравнение с предишни години тя е по-малка. Причината е, че обявените свободни работни места са за заетост през септември. Голяма част от тях са за учители, които се назначават от 1 септември.\r\nРавнището на безработицата за същия месец за Бюрото по труда е 2.8%, което е увеличение с 0.05%, а за Община Бургас - 2.3%, което е увеличение с 0.05%.\r\nМария РУСЕВА", "date": "2017.09.20", "title": "Живко Янакиев, Бюро по труда - Бургас: Най-голям недостиг на кадри в областта има в сферата на медицината"}
{"url": "http://www.focus-news.net/news/2017/09/20/2437956/dobrich-izlozhba-za-svobodata-na-dobrudzha-predstavyat-v-muzeya-za-nova-istoriya-v-gradskiya-park-sv-georgi.html", "text": "Изложба “За свободата на Добруджа“ представят в Музея за нова история в Градския парк „Св. Георги“ в Добрич. Тя ще бъде открита официално днес в 17,00 часа, предаде кореспондентът на Радио „Фокус” – Варна. Изложбата е посветена на 100-годишнината от смъртта на генерал-лейтенант Иван Колев и 140 годишнината от рождението на генерала от артилерията Георги Попов, посочи уредникът в музея Живко Марков. Генерал-лейтенант Иван Колев командва Първа конна дивизия по време на Първата световна война. С частите на своята дивизия той участва във войната срещу Румъния и в освободителния поход на българската армия в Добруджа от есента и зимата на 1916-1917 г. Наречен е „спасителят на Добрич“ заради решителните действия и победата над противника в боевете за града от 5-7 септември 1916 г., влезли в историята под името „Добричка епопея“. \r\nГенералът от артилерията Георги Попов е член на българската делегация, която води преговорите с представителите на Румъния за възвръщането на Южна Добруджа към България. След подписването на Крайовския договор от 7 септември 1940 г. е назначен за генерал-управител на Южна Добруджа. Организира състава на войските и тяхното навлизане в областта, което става в периода 21 септември – 1 октомври 1940 г. \r\nПосетителите на изложбата ще имат възможност да видят фотоси, документи, печатни издания и вещи свързани с дейността на двамата генерали. Някои от експонатите се представят за първи път пред публика. \r\n„Озаглавихме изложбата „За свободата на Добруджа“, посветена на две личности, свързали своята съдба със съдбата на Добруджа, двама генерали – генерал-лейтенант Иван Колев, предводителят на Българската конница, командир на Първа конна дивизия по Време на Първата световна война, генерал от Добрич както го знаем, тъй като благодарение на него и пълководческите му умения удържаме победа при битката край град Добрич от 5-6 септември 1916 година, едни боеве, които са влезли в историята под името „Добричка епопея“. Впоследствие с частите на своята дивизия той участва в освободителния поход на Българската армия в цяла Добруджа от септември 1916 до януари 1917 година. Другият генерал, на когото посвещаваме изложбата, това е генералът от артилерията Георги Попов, човекът, който е член на българската делегация в Крайова. Участва при подписването на договора от 7 септември 1940 година. След това е назначен на генерал – управител на Южна Добруджа, организира състава на войските при влизането на армията в различните зони на Добруджа, което става от 21 септември до 1 октомври 1940 година, тържествено посрещнат от добричлии на 25 септември същата година, понесен по спомени на съвременници на ръце по центъра на Добрич, произнесъл словата, които и днес звучат като клетва: Ние вече сме тук и тук ще останем завинаги“, посочи още Марков. \r\nЕкспозицията включва богат снимков материал, документи, периодични издания, както и интересни артефакти, всички от фонда на музея, някои показвани за първи път пред публиката, като руска драгунска сабя от 1881 година, дарение на музея, била е пленена в бой и подарена от ген. Колев на полковник Йордан Иванов, командир на 16-ти Ловчански полк, интересна пощенска картичка на ген. Колев с надпис на немски език: Ген. Колев, победителят от Добрич, издадена най-вероятно в Германия или Австро-Унгария, някои вещи на ген. Попов, предимно свързани с неговия личен живот. Изложбата може да бъде разгледана до средата на месец декември тази година. \r\nЖулиета НИКОЛОВА", "date": "2017.09.20", "title": "Добрич: Изложба “За свободата на Добруджа“ представят в Музея за нова история в Градския парк „Св. Георги“"}
{"url": "http://www.focus-news.net/news/2017/09/20/2437957/st-insp-danail-stoitsov-kat-blagoevgrad-zasileno-shte-bade-politseyskoto-prisastvie-po-patishtata-v-oblastta-v-perioda-21-24-septemvri.html", "text": "Засилено ще бъде полицейското присъствие по пътищата в област Благоевград в периода 21 – 24 септември заради серията от почивни празнични дни във връзка с отбелязването на деня на Независимостта на България. Това каза за Радио „Фокус“ – Пирин началникът на КАТ „Пътна полиция“ – Благоевград старши инспектор Данаил Стоицов. По думите му от Областна дирекция на МВР – Благоевград са създали необходимата организация с оглед на очаквания по-засилен трафик по пътищата в региона през следващите няколко дни. „Ще имаме повече полицейски патрули, които ще бъдат изведени на главните пътища, на автомагистрала „Струма“. Освен това всички знаем, че на 21 септември в последния предпразничен работен ден ще бъде спрян за интервал от време трафикът за товарни автомобили над 12 тона. В тази връзка също сме създали необходимата организация с патрули, които ще извършват тази дейност. На 24 септември, когато е последния празничен почивен ден, също товарният трафик ще бъде спиран, като отново сме предвидили сили и обособени полигони, където да бъдат отбивани тези автомобили“, посочи Стоицов. Началникът на КАТ – Благоевград добави, че засиленото полицейско присъствие на пътя ще бъде с една единствена цел – да се подпомага движението на автомобилите, а не толкова да бъдат наказвани водачите на моторни превозни средства. Според Стоицов най-важната задача на органите на реда е да покажат, че ги има на пътя, за да помагат на водачите да пътуват безпрепятствено в тези почивни дни.\r\nЛивия НИНОВА", "date": "2017.09.20", "title": "Ст. инсп. Данаил Стоицов, КАТ – Благоевград: Засилено ще бъде полицейското присъствие по пътищата в областта в периода 21 – 24 септември"}
{"url": "http://www.focus-news.net/news/2017/09/20/2437958/vitsepremierat-valeri-simeonov-shte-bade-na-poseshtenie-v-republika-sarbiya.html", "text": "На 21 септември заместник министър-председателят по икономическата и демографската политика Валери Симеонов ще бъде на посещение в Република Сърбия по повод празника на гр. Димитровград /Цариброд/ – едно от основните средища на Българското национално малцинство в Западните покрайнини. Това съобщиха от правителствената информационна служба. Вицепремиерът Симеонов ще разговаря с вицепремиера и министър на търговията, туризма и телекомуникациите на Република Сърбия Расим Ляич. След това ще проведе срещи с българското национално малцинство в Западните покрайнини и с кмета на Димитровград Владица Димитров, както и ще присъства на поднасяне на венци на паметника на Васил Левски и паметника-костница на Нешков връх. \r\nБългарската делегация ще вземе участие още в тържествена сесия на Общинския съвет и откриване на лятната сцена на библиотека „Детко Петров“, изградена по проект, финансиран със средства от българската помощ за развитие.", "date": "2017.09.20", "title": "Вицепремиерът Валери Симеонов ще бъде на посещение в Република Сърбия"}
{"url": "http://www.focus-news.net/news/2017/09/20/2437959/krasimir-yankov-bsp-e-protiv-protsedurata-za-izbor-na-nov-sastav-na-komisiyata-za-prinadlezhnost-kam-darzhavna-sigurnost.html", "text": "БСП е против процедурата за избор на нов състав на Комисията за принадлежност към Държавна сигурност. Това каза от парламентарната трибуна депутатът от ПГ на „БСП за България“ Красимир Янков по време на дебатите по приемането на процедурни правила за избор на състав на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, предаде репортер на Агенция „Фокус“. „С така направеното предложение, смятам, че трябва да си направим анализ и да си отговорим на въпроса дали 10 години, в които работи тази комисия, не са достатъчни и има ли какво още да бъде обявявано. Дали това е дневният ред, който искат от нас гражданите. Борбата с бедността и тези, които са под прага, не очакват ли от нас да мислим за бъдещето и да намираме решения за преодоляване на демографската криза?“, коментира Янков. По думите му този орган вместо да внесе яснота, донася повече объркване и предизвика скандали с взаимоизключваща се информация. „Информацията, знанието, което се крие в хилядите съставени документи, е специфична и ценна, но дейността, свързана с документи, може да и трябва да бъде предоставена на архивна агенция. Важно е да се преустанови практиката на избирателното и целенасочено обявяване на данни. 10 години работи тази комисия. За 10 години над 40 млн. лв. бюджет. Дали е достатъчен периодът, за който тя работи и дали трябва и занапред да има обявяване на информация. Вече се разкрива информация, която е свързана с работата на държавните органи зад граница, което може да създаде сложни отношения между държави, които да доведат и до ограничаването на възможности за привличане на инвеститори“, допълни Янков и подчерта, че БСП е против процедурата за избор на нов състав на Комисията. „Ще внесем предложение, с което да се прекрати дейността на комисията и прехвърлянето на документите в нарочен институт“, каза още Красимир Янков.\r\nЛюба АЛЕКСИЕВА", "date": "2017.09.20", "title": "Красимир Янков: БСП е против процедурата за избор на нов състав на Комисията за принадлежност към Държавна сигурност"}
{"url": "http://www.focus-news.net/news/2017/09/20/2437960/yenishafak-ruskite-raketi-s-400-shte-badat-razpolozheni-vav-voennata-baza-akandzha-kray-ankara.html", "text": "След като Турция вече е платила депозит на Руската федерация за закупуване на зенитно-ракетните комплекси (ЗРК) С-400 „Триумф,” на дневен ред стои и въпросът за тяхното конкретно базиране в страната, информира електронното издание на вестник „Йенишафак”. Взето е решение това да бъде военната база „Акънджъ” край столицата Анкара. Очаква се първите батареи ЗРС С-400 да пристигнат в Турция през 2018 година и да бъдат разположени именно в тази база. Тя беше използвана за ръководство и координиране на опита за военен преврат от 15 юли м.г. След неговото потушаване намиращите се там ескадрили бяха пребазирани във военните летища Мерзифон и Ескишехир. \r\nПри това положение именно ВВС базата „Аканджъ” се оказва като най-подходяща и е предпочетена  за руските ЗРК С-400. \r\nПо три главни причини:\r\n1. След преместването на военните ескадрили в момента ПВО на столицата не е така надеждно и близко осигурено;\r\n2.  Наличните хангари са изключително подходящи за ЗРК С-400;\r\n3. Дългите писти и много големия район покриват всички изисквания за ЗРК с далечен и среден обсег на действие от ново поколение.\r\nСпецифични самолетни хангари ще бъдат преоборудвани в рампи за изстрелване\r\nВ навечерието на пристигането на С-400 в „Акънджъ”, в базата вече са започнали трескави дейности. Руската държавна фирма-износител на С-400 е поискала хангарите и рампите за нуждите на С-400 да бъдат готови преди самите доставки на ЗРК. В тази връзка в базата „Акънджъ” ще бъдат изградени два огромни хангара. Тези хангари ще бъдат твърде „специфични”. Русия впоследствие ще съобщи задължителните допълнителни изисквания за тези хангари от гледна точка на сигурността и поддръжката на С-400. Освен това от руска страна е поискано в базата „Акънджъ” да бъдат изградени и места за рампи за пусковите установки (ПУ). \r\nПрез 2018-та пристигат две батареи С-400\r\nРусия иска в базата „Акънджъ” да има готови два хангара. Турция от своя страна ще достави две батареи С-400 по метода и договорката: една батарея – категорична покупка и още една батарея – гарантирана доставка. Очаква се и двете батареи да дойдат в базата „Акънджъ” през 2018 година. Ако бъдат разположени там; това означава тяхното постоянно мирновременно базиране. Базата „Акънджъ” може да се определи и като „мирните позиции” на ЗРК С-400. \r\nПонастоящем в Истанбул подобни „мирни позиции” имат батареите ЗРК „Хоук”. При необходимост те се преместват на други места. Например, в момента много ракети „Хоук” са на бойно дежурство в района на Югоизточен Анадол. Когато няма нужда от това, ракетите „Хоук” си стоят в Истанбул и там в специални хангари се извършва необходимата техническа профилактика и поддържане на постоянна готовност за изстрелване.\r\nПодобен метод ще бъде приложен и по отношения на ЗРК С-400. В мирно време батареите С-400 ще си стоят край Анкара в базата „Акънджъ”. Обаче в пълна готовност по всяко време при заплаха от война да бъдат пребазирани в граничен район.\r\nБазата „Акънджъ” е готова за С-400\r\nРазлични източници посочват, че се предпочитат местата на наличните в момента хангари за пъддръжка в базата „Акънджъ”. Те обаче може да се окажат малки за ЗРК С-400 и е възможно в съвсем кратък срок да бъдат изградени по-големи хангари. Също така се посочва съображението, че с обширната си площ и изградени писти базата е много подходяща за мирновременно базиране на ЗРК С-400 и за изграждането на рампи за самите ПУ. \r\nОсвен това специалистите дават сигнали, че на дневен ред може да бъде поставен и въпросът за собствено производство в Турция на ЗРК с далечен обсег на действие. Под формата на възможно партньорство с Русия и използване на досегашния опит на турската фирма „Рокетасан”..Георги Димов", "date": "2017.09.20", "title": "\"Йенишафак\": Руските ракети С-400 ще бъдат разположени във военната база „Акънджъ” край Анкара"}
{"url": "http://www.focus-news.net/news/2017/09/20/2437961/v-galeriya-sredets-na-ministerstvo-na-kulturata-se-otkriva-izlozhba-s-koyato-se-otbelyazvat-85-g-ot-rozhdenieto-na-marin-varbanov.html", "text": "Галерия „Средец” на Министерството на културата ще отбележи 85-тата годишнина от рождението на големия художник Марин Върбанов (1932 – 1989) с ретроспективна изложба. Тя се открива на от 18.00 ч. в престижната столична галерия. Това съобщиха от пресцентъра на Министерството на културата. Творчеството на художника Марин Върбанов, който промени представата на света за гоблена и текстила, ще представи професорът в катедра „Текстил – изкуство и дизайн“ на НХА Анна Бояджиева. В експозицията са включени творби от фондовете на Националната галерия, Художествена галерия „Жорж Папазов” – Ямбол и Националната художествена академия. Шест рисунки, дарени от дъщерята на художника Боряна Върбанова, както и три големи гоблена, сред които емблематичната творба „Вратата на Орфей”, ще бъдат акцент в пространството на галерия „Средец”.\r\nМарин Върбанов /1932 – 1989/ е роден на 20.09.1932 г. в Оряхово. Той е първият български художник, получил специално образование в областта на декоративния текстил. Още със завръщането си през 1959 г. инициира създаването на специалност „Текстил” към приложния факултет на Националната художествената академия и от 1960 г. поема ръководството й. Енергията му не познава граници. Преподаването на студентите върви паралелно с ръководството на Ателие за тъкани и гоблени към Творческия фонд на Съюза на българските художници (1967 г. – 1970 г.) и с творчески търсения, положили основите на така наречения „триизмерен гоблен”.  Авангардните му хрумвания нямат аналог у нас  в онези години. Възпитаник на китайската художествена школа, в България той се обръща към старата родопска пластика – халищата и тепаната вълна, съчетавайки древните традиции с нова визия.  \r\nПрез 1985 г. се завръща в Китай  в Художествената академия Ханджоу , където преподава дизайн и въвежда системата на меката скулптура в изкуството, основава катедра „Текстил”, която днес е Институт за съвременна текстилна пластика „Върбанов”.\r\nИзложбата по повод 85 години от рождението на Марин Върбанов ще може да се види до 6 октомври т.г. в галерия „Средец” на Министерство на културата.", "date": "2017.09.20", "title": "В галерия „Средец” на Министерство на културата се открива изложба, с която се  отбелязват 85 г. от рождението на Марин Върбанов"}
{"url": "http://www.focus-news.net/news/2017/09/20/2437962/dobrich-prekrateno-e-deloto-za-obyavyavane-v-nesastoyatelnost-na-evromangan.html", "text": "Окръжен съд - Добрич е прекратил делото за обявяване в несъстоятелност на „Евроманган“ ЕАД, след като кредиторът, поискал производството, се е отказал от иска си, съобщиха от пресцентъра на съда. Търговското дело е образувано по молба на „Петрол Асет“ ЕООД - Добрич, заради натрупани от „Евроманган“ задължения в размер на 16 452 лева по търговски сделки с дизелово гориво и бензин. Ищецът в качеството си на кредитор твърди, че ответното търговско дружество не е в състояние да изпълни изискуемите и безспорни парични задължения по търговските продажби, поради което е поискал то да бъде обявено в несъстоятелност. Междувременно дължимите суми са били платени и по тази причина кредиторът е внесъл молба производството да бъде прекратено. Съдът, като е взел предвид молбата и данните по делото, е намерил искането за основателно и го е уважил.", "date": "2017.09.20", "title": "Добрич: Прекратено е делото за обявяване в несъстоятелност на „Евроманган“"}
{"url": "http://www.focus-news.net/news/2017/09/20/2437963/parlamentat-prie-pravila-za-izbor-na-sastav-na-komisiyata-za-prinadlezhnost-kam-darzhavna-sigurnost.html", "text": "Парламентът прие правила за избор на състав на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, предаде репортер на Агенция „Фокус“. Проекторешението бе прието с 93 гласа „за“, 39 „против“ и 4 „въздържали се“. Процедурните правила се отнасят за условията и реда за предлагане на кандидати за председател, заместник-председател, секретар и членове на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, представянето и публичното оповестяване на документите и изслушването на кандидатите в Комисията по вътрешна сигурност и обществен ред, както и процедурата за избор от Народното събрание. Предложенията за състав на Комисията се внасят в писмена форма в 14-дневен срок от приемането на тези процедурни правила от Народното събрание. Исканията за извършване на проверката на кандидатите се правят от председателя на Комисията по вътрешна сигурност и обществен ред, а резултатите от проверката се публикуват на специализирания тематичен сайт на интернет страницата на Народното събрание.\r\nЗа избран се смята кандидатът, получил повече от половината от гласовете на присъстващите народни представители. Ако няколко кандидати за една длъжност са получили повече от половината от гласовете на присъстващите народни представители, избран е кандидатът, получил най-много гласове „за\". В случай, че двама или повече кандидати за една длъжност са получили равен брой гласове се провежда повторно гласуване между тях. Когато никой от кандидатите за съответната длъжност не получи необходимите гласове се провежда повторно гласуване, в което участват двамата кандидати, получили най-много гласове „за\". Ако и при повторното гласуване никой от кандидатите за съответната длъжност не получи необходимите гласове, Народното събрание приема решение за откриване на нова процедура за избор.\r\nПо време на дебатите само депутатът от ПГ на „БСП за България“ Красимир Янков взе думата за изказване, като се обяви против съществуването на тази Комисия и подчерта, че от парламентарната им група ще внесат предложение за прекратяване на съществуването й. \r\nЛюба АЛЕКСИЕВА", "date": "2017.09.20", "title": "Парламентът прие правила за избор на състав на Комисията за принадлежност към Държавна сигурност"}
{"url": "http://www.focus-news.net/news/2017/09/20/2437964/kyustendil-otkrit-urok-po-narodni-tantsi-za-amatyori-e-sred-chast-ot-atraktsiite-na-tazgodishnoto-izdanie-na-mezhdunarodniya-festival-balkanska-cherga.html", "text": "Открит урок по народни танци за аматьори е сред част от атракциите на тазгодишното издание на Международния фестивал „Балканска черга”. Това каза пред Радио „Фокус” – Кюстендил Борислав Крумов, председател на сдружение „Роден край”. Сдружението и кметството в село Шишковци са основни организатори на фестивала, който ще се проведе за седма поредна година в селото на големия български художник Владимир Димитров – Майстора. Фестивалът ще започне на 22 септември и ще продължи до 24 септември. Богатата програма от страна на организаторите и този път ще даде среща на участници и гости от България Сърбия и Македония. Очакванията са на фестивала да пристигнат над 2000 изпълнители, които в рамките на три дни ще забавляват всички гости.\r\nВенцеслав ИЛЧЕВ", "date": "2017.09.20", "title": "Кюстендил: Открит урок по народни танци за аматьори е сред част от атракциите на тазгодишното издание на Международния фестивал „Балканска черга”"}
{"url": "http://www.focus-news.net/news/2017/09/20/2437965/premierat-boyko-borisov-sled-sreshtata-s-polskiya-premier-po-temata-nato-nyamame-razminavaniya-po-temata-za-sanktsiite-sreshtu-rusiya-shte-vodim-razgovori.html", "text": "По темата НАТО нямаме разминавания, по темата за санкциите срещу Русия - ще водим разговори. Това каза министър-председателят Бойко Борисов след среща в Министерски съвет с полския премиер Беата Шидло в отговор на журналистически въпрос за релокацията на бежанците, предаде репортер на Агенция „Фокус“. Ние изпълняваме стриктно своя ангажимент и България е изключително лоялен член на НАТО. Готвим се, за да имаме надеждна защита. Ние не сме нападателен съюз, не възнамеряваме да нападаме никой, но трябва да бъдем подготвени, заяви Борисов. \r\nВъв връзка със санкциите срещу Русия Борисов заяви: „Всяка от държавите има своето право на мнение и отчита своите вътрешни и външни заплахи. Макар че всички премиери и президенти, които участват на Европейския съвет през годините са гласували \"За\" санкциите, независимо от позициите, които сме защитавали вътре в Съвета, накрая всички са вдигали ръчичка и са гласували за санкциите. Самата Вишеградса четворка, която е пример за единство и намиране на общи позиции по темата Русия има своя баланс. Орбан държи на Русия, провежда си регулярните срещи с Путин, а пък президентът Тръмп ходи във Варшава“.\r\nПо думите му темата за санкциите отново може да бъде повдигната по време на нашето председателство. „Тя може да бъде свалена или приета единствено ако само с аргументи успеем да убедим всички колеги. Считам, че е неправилно една или друга държава непрекъснато да декларира какво иска, независимо ,че само дни преди това е гласувала \"за\" продължаване на санкциите. В спокоен, аргументиран тон трябва да намерим прагматично решение, защото за България това е важно“, каза още премиерът. \r\nВесела ПЕТРОВА", "date": "2017.09.20", "title": "Премиерът Бойко Борисов след срещата с полския премиер: По темата НАТО нямаме разминавания, по темата за санкциите срещу Русия - ще водим разговори"}
{"url": "http://www.focus-news.net/news/2017/09/20/2437967/ministar-boil-banov-byudzhetat-ot-2-mln-leva-za-arheologicheski-obekti-shte-se-zapazi-i-dogodina-kato-shte-se-tarsyat-vazmozhnosti-za-novo-uvelichenie.html", "text": "Бюджетът от 2 млн. лева за археологически обекти ще се запази и догодина, като ще се търсят възможности за ново увеличение. Това каза пред журналисти министърът на културата Боил Банов, който посети най-стария солодобивен обект в Европа – Провадия - Солницата край Провадия, предаде репортер на Радио „Фокус“ – Варна. Министърът уточни, че тази година средствата за реставрация и консервация на археологически обекти, както и за археологически проучвания на планирани обекти са двойно увеличени – от 1 млн. лева на 2 млн. лева. „За догодина ще се стремим още да ги увеличим. Това увеличение от 2 млн. лева, което е ключово, остава и е много важно. Но продължаваме разговори с новия бюджет да има още нещо, защото то е знаково за отношението на държавата“, подчерта министърът. По отношение на бюджета за култура министър Боил Банов отбеляза, че в последните години има раздвижване. „20 млн. лева е увеличението миналата година, тази година също ще се усети“, коментира министърът на културата. Във връзка с европейското финансиране Боил Банов подчерта, че по новия програмен период процентът на европейско финансиране е много малък, тъй като тепърва предстои отваряне на програмите за еврофинансиране.\r\nМарияна ВАЛЕНТИНОВА", "date": "2017.09.20", "title": "Министър Боил Банов: Бюджетът от 2 млн. лева за археологически обекти ще се запази и догодина, като ще се търсят възможности за ново увеличение"}
{"url": "http://www.focus-news.net/news/2017/09/20/2437968/polskiyat-premier-beata-shidlo-balgariya-i-polsha-sa-primer-che-madro-provezhdanata-ikonomicheska-politika-dava-dobri-rezultati.html", "text": "България и Полша са пример, че мъдро провежданата икономическа политика дава добри резултати. Това каза премиера на Полша Беата Шидло по време на откриването на Българо-полския бизнес форум в София Тех парк, предаде репортер на Агенция „Фокус“. \r\n„В много въпроси се подкрепяме един друг, а по други търсим компромиси. Смятаме, че развитието на нашите държави в нашата част от Европа е изключително важно, за да можем да се изравняваме с нашите партньори от ЕС. Но също така да показваме колко добре можем да управляваме. Нашите държави са пример за това, че мъдро провежданата икономическа политика създава добри ефекти и добри резултати“, заяви полският премиер. По думите ѝ България и Полша са държави, които са понесли много трудности, за да постигнат толкова добри икономически резултати. „Но успяхме и днес можем да кажем, че и Полша, и България са държави, които могат да служат като пример за страни с много добри икономически показатели“, посочи  Беата Шидло. „Тук сме, за да потвърдим, че държим много на икономическото сътрудничество между двете страни и го ценим. Вярвам, че след днешната среща съвместните проекти ще бъдат още по-голям брой, ще се развиват много нови и добри договори за сътрудничество и ще бъде преди всичко поредният елемент от утвърждаването на полско-българското приятелство“, допълни тя. „Надявам се, че България ще се възползва от потенциала на полските инвеститори, а ние очакваме и каним инвеститорите в Полша“, каза още Беата Шидло. \r\nВесела ПЕТРОВА", "date": "2017.09.20", "title": "Полският премиер Беата Шидло: България и Полша са пример, че мъдро провежданата икономическа политика дава добри резултати"}
{"url": "http://www.focus-news.net/news/2017/09/20/2437969/burgas-80-zayavleniya-ot-blizo-50-rabotodateli-sa-prieti-za-naemane-na-litsa-ot-razlichni-strani-za-sezonna-zaetost-v-oblastta.html", "text": "80 заявления от 48 работодатели са приети за наемане на 467 лица от различни страни за сезонна заетост. Това обяви на пресконференция днес Пенка Кирилова, директор на Регионалната служба по заетостта – Бургас, предаде кореспондент на Радио „Фокус“. Тя припомни, че от 22 май тази година Регионалната дирекция започна приема на документи от работодатели, желаещи да наемат сезонни работници за краткосрочна заетост до 90 дни. Чужденците са наемани на работни места в сектор „Хотелиерство и ресторантьорство“ за летния сезон на длъжности сервитьори помощник готвач, готвач, администратор хотел, хостеса, камериерка, хигиенист, барман. Най-много сезонни работници са наети от Украйна, Русия и Македония.\r\nКирилова каза още, че от 1 септември са сформирани мобилни екипи от Агенцията в цялата страна с цел среща с работодатели, които имат инвестиционни намерения. Бургаският екип вече е провел няколко срещи в региона. Едната от тях е била в Айтос с представители на фирма за преработка на скариди с износ за Швеция. Друга среща е била проведена с бургаска фирма за производство на сладки изделия. В Камено е организиран ден на работодателя. По думите на Кирилова инициативата е била много успешна, като 12 трайно безработни лица вече са заети. “Работодателите имат интерес и желание да наемат лица извън територията на местоположението на фирмите. Една част от работодатели осигуряват безплатен обяд, безплатен транспорт, работно облекло, допълнителни бонуси. При една от срещите с работодател в региона стана ясно, че осигурява и поемането на разходите за преместването на лицето от едно селище в друго. Проблемът с кадрите се очертава много сериозен. Свободни работни места, които са обявени, много трудно успяваме да предложим на работодателите това, което търсят. Идеята на тези срещи е да видим какви са потребностите на работодателя от работници, да им предложим обучения, дори и да им предложим профили на наши безработни и по някакъв начин да срещнем предлагането и търсенето, но засега е трудно“, каза Кирилова.\r\nМария РУСЕВА", "date": "2017.09.20", "title": "Бургас: 80 заявления от близо 50 работодатели са приети за наемане на лица от различни страни за сезонна заетост в областта"}
{"url": "http://www.focus-news.net/news/2017/09/20/2437970/sport-karolina-plishkova-zapochna-s-pobeda-uchastieto-si-na-turnira-v-tokio.html", "text": "Каролина Плишкова победи с 6:2, 6:1 полската тенистка Магда Линет в двубой от втория кръг на турнира Торай Пан Пасифик Оупън в Токио, продължил един час. \r\nВ следващия кръг бившата световна номер едно ще играе срещу победителката в двубоя между Анджелик Кербер и Дария Касаткина.", "date": "2017.09.20", "title": "Спорт: Каролина Плишкова започна с победа участието си на турнира в Токио"}
{"url": "http://www.focus-news.net/news/2017/09/20/2437971/prof-georgi-kamarashev-zam-kmet-na-veliko-tarnovo-predvizhda-se-osiguryavane-na-po-dostapen-gradski-transport-do-parka-tarnovgrad-duhat-na-hilyadoletna-istoriya.html", "text": "Предвижда се осигуряване на по-достъпен градски транспорт до парка „Търновград – духът на хилядолетна история“. Това каза зам.-кметът на Община Велико Търново проф. Георги Камарашев, предаде репортер на Радио „Фокус“ – Велико Търново. Първоначално новата атракция трябваше да бъде открита на 22 септември – Деня на Независимостта на България, но тъй като съоръженията не са напълно готови, това ще бъде отложено. Управникът уточни, че вероятно ще бъде изграден и специален буферен паркинг в района. Мариела Цонева, директор Дирекция „Общинско развитие“ в местната администрация припомни, че към момента до парка може да се стигне с автобус номер 5 по посока от ул. „Григорий Цамблак“ към пл. „Цар Асен Първи“. „Имаме идея в следващите месеци, при подготовката на новите проекти, с които Общината ще подобрява инфраструктурата в града, да вземем под внимание осигуряването на по-добър обществен транспорт именно до този парк“, обясни още проф. Камарашев. Все още няма официална информация кога паркът ще бъде открит.\r\nЛуиза ТРАНЧЕВА", "date": "2017.09.20", "title": "Проф. Георги Камарашев, зам.-кмет на Велико Търново: Предвижда се осигуряване на по-достъпен градски транспорт до парка „Търновград – духът на хилядолетна история“"}
{"url": "http://www.focus-news.net/news/2017/09/20/2437972/premierat-boyko-borisov-vsyaka-edna-darzhava-na-balkanite-tryabva-da-e-svarzana-s-magistrala-i-zhp-vrazka-s-vsichki-ostanali.html", "text": "Трябва всяка една държава на Балканите да бъде присъединена с жп линия и магистрала с всяка една друга, както ние сме свързани със Скопие, с Белград, с Тирана, съответно пък те помежду си. Всяка една държава на Балканите трябва да е с достъп до всяка една друга. Това каза премиерът Бойко Борисов по време на откриването на Българо-полския бизнес форум в София Тех парк, предаде репортер на Агенция „Фокус“. \r\n„Разбрахме се веднъж в годината да правим двустранни срещи, за да може, ако има неразрешени проблеми, да ги разрешаваме. България и Полша сме едни от държавите, които в момента сме над европейското развитие по ръст на икономиката. Полагаме много усилия и във фермите, и в това, което в България се опитваме да направим – намаляване на административната тежест“, отчете българският премиер. По думите му инвестициите, които се правят в България, вече са главно в индустрията – заводи, фабрики, в икономиката. „Огромен рекорден износ имаме тази година“, посочи той. „Ние с Полша сме от една черга - минали сме през социализъм, минали сме през Варшавски договор, през СИВ, взели сме си поуките, няма друга алтернатива освен ЕС. Така че ще подхождаме с общи усилия, с толеранс и с разбиране, с уважение към тези, които са дали повече пари за кохезия и присъединяване, но и разбира се - със защитаване на нашия авторитет и достойнство. Тези два процеса трябва да бъдат заедно и аз се надявам, че всички в Европа знаем, че солидарността и единството са най-добрият път за всички държави в ЕС, ние без тях не можем и те без нас не могат“, заяви още премиерът Борисов. \r\nВесела ПЕТРОВА", "date": "2017.09.20", "title": "Премиерът Бойко Борисов: Всяка една държава на Балканите трябва да е свързана с магистрала и жп връзка с всички останали"}
{"url": "http://www.focus-news.net/news/2017/09/20/2437973/gabrovo-zhena-nanesla-poboy-na-uchitelka-v-sevlievo-poluchi-uslovna-prisada.html", "text": "След внесен обвинителен акт от Районна прокуратура – Севлиево, 28-годишна жена,  нанесла побой на учителка е осъдена на десет месеца лишаване от свобода, което на основание чл.66 от НК е отложено с изпитателен срок от три години. Съдът е уважил и предявеният граждански иск в размер на 2000 лева. Това съобщиха от Апелативна прокуратура-Велико Търново.\r\nРумена М. е призната за виновна за това, че на 06.01.2016 г., около 10.05 часа, в гр. Севлиево, в класна стая на 2“а“ клас и в коридор на СОУ „Васил Левски“,  чрез удари и драскане с ръце в областта на главата и лицето, причинила лека телесна повреда на Емилия К. – старши учител, при и по повод изпълнение на службата и функциите й– престъпление по чл. 131 ал. 2,  вр. чл. 130 ал. 1 от НК.\r\nПострадалата е начален учител и класен ръководител, като преподавала и  английски език. На 06.01.2016 г. преди началото на третия учебен час,  учителката  влязла в 2а клас, където се срещнала с класния  ръководител на този клас. В този момент една от ученичките - дъщеря на обвиняемата  помолила да бъде освободена, за да отиде до дома си да се преобуе, понеже си била измокрила краката. Двете учителки преценили, че не е необходимо, понеже детето вече се било преобуло с екипа си за физическо възпитание, а и нямало възрастен негов роднина, който да го придружи до дома му. По време на  учебният час, ученичката се опитала да се свърже по мобилния си телефон с майка си.   Учителката преценила, че използвайки в час мобилният си телефон, ученичката пречи на  провеждането на учебните занимания и вземала телефона, но телефонът продължил да звъни. Учителката отговорила на едно от позвъняванията, като установила, че разговаря с майката на детето - обвиняемата Румена М. и я уведомила, че в момента се провежда учебен час, като едновременно с това я помолила да престане да звъни, защото пречи на работата. Няколко минути по-късно обвиняемата, отворила вратата на класната стая и извикала дъщеря си да излезе навън. Учителката  помолила обвиняемата да напусне класната стая, но тя започнала да се държи агресивно, да обижда преподавателката и едновременно с това  да я блъскала в гърдите с ръце, да  скубе косата й и да удря  юмрук в лицето.\r\nПрисъдата подлежи на обжалване пред Окръжен съд – Габрово.", "date": "2017.09.20", "title": "Габрово: Жена, нанесла побой на учителка в Севлиево, получи условна присъда"}
{"url": "http://www.focus-news.net/news/2017/09/20/2437974/veliko-tarnovo-shofyor-prichinil-katastrofa-s-trima-zaginali-i-dvama-raneni-e-predaden-na-sad.html", "text": "Окръжна прокуратура – Велико Търново внесе в съда обвинителен акт срещу 33-годишен мъж, нарушил правилата за движение и причинил произшествие при което са загинали трима човека и са ранени двама. Това съобщиха от пресцентъра на Апелативна прокуратура - Велико Търново. Обвинението срещу Бисер А. е за това, че на 26.11.2016 г., около 01,30 часа, на път от гр.Долна Оряховица към гр. Лясковец, при управление на лек автомобил „Форд Мондео“, нарушил правилата за движение по пътищата, като извън населено място се движел със скорост от 110,7 km/h, /при ограничение до 90 km/h/ и допуснал пътнотранспортно произшествие със спрелия в неговата пътна лента лек автомобил „ВАЗ 2121“, в резултат на което по непредпазливост причинил смъртта на намиращите се на пътното платно зад лекия автомобил  Марио Н., Николай П. и Тони П. и причинил средни телесни повреди на Данчо К. и на пътуващия в неговата кола Тодор К. Деянието е извършено в пияно състояние – с концентрация на алкохол в кръвта 1,28 на хиляда и случая е особено тежък. Престъпление по чл.343, ал.4,  вр. чл.343, ал.3, вр. чл.342 от НК. \r\nПрез нощта на 25.11.2016 г. срещу 26.11.2016 г., обвиняемият управлявал лек автомобил „Форд Мондео“ в селата Върбица, с.Горски долен Тръмбеш и с. Петко Каравелово, където бил със свои приятели и употребили алкохол и наркотични вещества. Около 01.30 часа, лекия автомобил, управляван от обвиняемия се движел със скорост  110,7 km/h в посока към гр.Лясковец. В същото време лек автомобил „ВАЗ 2121” бил преустановил движението си и пътуващите в него четири лица (пострадалите Данчо К., Марио Н., Николай П. и Тони  П.) били излезли от него, с цел организиране  извличането  на лек автомобил „Опел Корса”, който малко преди това бил самокатастрофирал и се намирал върху банкета и канавката. Когато приближил автомобилите обвиняемият възприел светлинните петна на фаровете на „ВАЗ”, но не реагирал на възникналата ситуация и продължил движението на автомобила  в дясната страна, в резултат от което настъпил челен удар. В този момент зад задната част на л.а.“ВАЗ“, непосредствено до него се намирали четирима човека и ударът за тях бил косвен, чрез л.а. „ВАЗ“. В следствие на удара трима от мъжете получили тежки съчетани травми, в резултат на които настъпила смъртта им, а на четвъртия мъж  били причинени телесни повреди. От катастрофата пострадал и пътуващият на задната седалка във форда  Тодор К. Пострадал и обвиняемият, като получил счупване на бедрена кост. Проверката установила и наличие на алкохол в кръвта на обвиняемия. Бисер А. е осъждан. \r\nПредстои насрочване на делото за разглеждане от съда.", "date": "2017.09.20", "title": "Велико Търново: Шофьор, причинил катастрофа с трима загинали и двама ранени, е предаден на съд"}
{"url": "http://www.focus-news.net/news/2017/09/20/2437975/dobrich-kitaristi-ot-saratov-shte-pozdravyat-grada-po-povod-negoviya-praznik.html", "text": "От 23 до 27 септември 2017 г. в Добрич ще гостуват изпълнители от детски ансамбъл китаристи „Радуга“ заедно с преподавателя си Виталий Ганеев. Това съобщиха от пресцентъра на Община град Добрич. Младежите са възпитаници на детската музикална школа №19 в град Саратов, Русия. Въпреки младостта си вече са били многократни победители в международни конкурси, сред които ІІ международен конкурс на изпълнителите на класическа китара „Viva guitarra“ (гр. Курск), ХІІ международен конкурс-фестивал „Ренесанс на китарата“ (гр. Гомел, Беларус) и други. Освен това младите музиканти са стипендианти  на поименната стипендия на губернатора на Саратовска област. \r\nПреподавателят им Виталий Ганеев е кандидат изкуствовед, лауреат на международни конкурси, лауреат на премията на фонд „Руско изпълнително изкуство и победител в руския национален конкурс „Най-добър преподавател в детска школа за изкуство – 2015“, професор на Руската Академия на естествознанието. \r\nГражданите на Добрич ще могат да се запознаят с таланта на Алексей Федотов и Артур Маркарян на 25 септември, които ще се включат в програмата за празника на града с концерт в градски парк „Св. Георги“ (пред сградата на музея) от 17.30 ч. Виталий Ганеев ще проведе майсторски клас по китара на 26 септември в СУ „Климент Охридски“. Гостите от побратимения на Добрич град Саратов ще изнесат концерт и в КК „Албена“ на 24 септември.  \r\nб", "date": "2017.09.20", "title": "Добрич: Китаристи от Саратов ще поздравят града по повод неговия празник"}
{"url": "http://www.focus-news.net/news/2017/09/20/2437976/ministar-boil-banov-protsesat-na-vse-po-seriozni-investitsii-v-arheologicheskite-obekti-shte-prodalzhava.html", "text": "Процесът на все по-сериозни инвестиции в археологическите обекти ще продължава. Това каза пред журналисти министърът на културата Боил Банов, който посети най-стария солодобивен обект в Европа – Провадия - Солницата край Провадия, предаде репортер на Радио „Фокус“ – Варна. Министър Банов провери хода на дейностите по реставрация и консервация на обекта, които се извършват с подкрепата на Министерството на културата. Археологическият комплекс, който включва солодобивен център и некропол, се проучва от 2005 година от интердисциплинарен екип на Националния археологически институт с музей към БАН и Историческия музей в Провадия, с участието и на други български и чужди специалисти. Министър Банов бе придружаван от ръководителя на екипа проф. Васил Николов от Националния археологически институт с музей към БАН, изпълнителния директор на завод „Солвей Соди“ Спирос Номикос, инж. Иво Божидаров от „Провадсол“ – предприятие за добив на каменна сол и производство на разсол, филиал на девненския завод, на чиято територия се намира археологическият обект, кметът на Провадия инж. Филчо Филев и от областния управител Стоян Пасев.\r\nЗа консервация и реставрация на най-стария солодобивен обект в Европа тази година Министерството на културата е осигурило 40 000 лева, като част от разкопките на стойност 18 000 лева също са поети по проект на министерството. „Този процес на все по-сериозни инвестиции ще продължава. Социализирането на обекта е част от всичко, което се случва и това е ключова дейност. Няма приоритетни обекти. Всичко е ценно, но има места като това, където собствениците застават зад обекта, където властта подкрепя“, коментира министър Банов. По думите му, когато няма собственик, когато Общината се е дръпнала, тогава колкото и уникален да е обектът, нещата не се получават. „Трябва да се инвестира там, където всички работят заедно, защото така могат да се постигнат много високи резултати“, подчерта министър Боил Банов.\r\nМарияна ВАЛЕНТИНОВА", "date": "2017.09.20", "title": "Министър Боил Банов: Процесът на все по-сериозни инвестиции в археологическите обекти ще продължава"}
{"url": "http://www.focus-news.net/news/2017/09/20/2437977/stara-zagora-kmetat-zhivko-todorov-posreshtna-v-regionalniya-istoricheski-muzey-imenitite-futbolisti-na-barsa-i-balgarskiya-natsionalen-tim94.html", "text": "Кметът на Стара Загора Живко Тодоров посрещна днес в Регионалния исторически музей именитите футболисти на испанския гранд Барса и българските звезди на футбола, които довечера в 20.00 ч. ще се изправят като противници на терена на стадион Берое, в титаничния сблъсък „Дpийм тиймът нa „Бapceлoнa” cpeщy oтбopa нa Cтoичĸoв и пpиятeли”. Той ги увери, че целият град е в очакване на големия футболен спектакъл довечера. Това съобщиха от пресцентъра на Община Стара Загора.\r\n„Всички сме ви гледали само по телевизията, с вашите големи успехи, и сега за всички нас ще бъде приятно да ви видим и на живо, благодарение на вашето приятелство с Христо Стоичков, когото ние много ценим и уважаваме. Той е най-големият посланик на българското по света. За нас е чест и че Българският национален отбор, който познаваме от 90-те години, е тук. Защото, може би, не сте гледали кадри от 94-та година, но аз лично не си спомням никога толкова много хора да съм виждал по улиците на цялата страна, както тогава. Затова ви пожелавам да бъдете дълги години още живи и здрави и само като гледате тези млади футболисти отпред, как ви се радват и как искат да подражават на вас и да бъдат като вас - мисля, че това е достатъчна награда за вашия упорит труд“, обърна се към гостите Живко Тодоров.\r\n„Очакваме голямо шоу довечера. С много голове, както обеща Христо Стоичков снощи. Но не се и съмняваме, щом той е на терена и щом всички негови приятели и вие сте тук. Затова нека да стане едно истинско шоу. Искам да ви кажа че Стара Загора е един хубав български град, който има много богата история и сами ще може да се убедите в това. Благодаря ви и успех!”, каза още кметът.\r\nДиректорът на РИМ Петър Калчев приветства футболните величия и разказа за времената на антична Стара Загора, когато сред всички спортисти от града се отличавал един - Марк Аврелий Фронтон, атлет от най-висока класа. „Надпис от каменна плоча свидетелства, че той не само е двукратен олимпийски победител, но и носител на най-високите възможни титли -председател на Тракия и Европа. Прочутият атлет е имал и правото да се обръща директно към императора и дори да влияе на решенията му“, обясни Калчев. Гостите получиха като подарък стилизирана пластика на артефакта, който разказва историята на забележителния спортист, както и албум на Стара Загора и филм за града.\r\nЛегендарният номер 8 от своя страна подари на Живко Тодоров специално изработена за него тениска на Барса със същия номер, както и стилна реплика на прочутия стадион „Ноу камп“. Камата разведе испанските и българските си колеги в музея и им показа добре запазената антична улица на Авугста Траяна и забележителните артефакти, разположени край нея. \r\nПо-късно имeнитият бългapcĸи фyтбoлиcт ce cpeщна c фeнoвe в Cтapa Зaгopa  и раздаде aвтoгpaфи.", "date": "2017.09.20", "title": "Стара Загора: Кметът Живко Тодоров посрещна в Регионалния исторически музей именитите футболисти на Барса и българския национален тим’94"}
{"url": "http://www.focus-news.net/news/2017/09/20/2437978/blagoevgrad-poslanikat-na-yuzhna-koreya-se-sreshtna-s-rakovodstvoto-na-obshtina-gotse-delchev.html", "text": "Посланикът на Република Южна Корея Негово Превъзходителство Шин Бу-нам се срещна с кмета на Община Гоце Делчев Владимир Москов и заместник-кметовете Валери Сарандев и Саид Иброш. Това съобщиха от пресцентъра на общината. Срещата и посещението в община Гоце Делчев са опознавателни, като целта им е посланик Шин Бу-нам да се запознае с икономическата ситуация в района, с природните, културните и демографските дадености. По време на срещата си с ръководството на община Гоце Делчев, Негово превъзходителство изрази чудесните си впечатления от района. „Имате чудесна природа, разположението е прекрасно – между Родопите и Пирин, имате минерални извори, съвсем близо сте до Гърция и Банско, а това са много добри предпоставки за развитието на туризма в региона”, каза посланикът на Република Корея.\r\nКметът на община Гоце Делчев изрази желание да бъде обмислена възможността за корейски инвестиции в района. „Ние винаги сме подкрепяли и ще подкрепяме всеки чуждестранен инвеститор, който би искал да развива бизнес в община Гоце Делчев”, каза кметът Владимир Москов. Той допълни също, че общинското ръководство търси варианти за осигуряването на допълнителни инвестиции в областта на електрониката и високите технологии. „Целта ни е да задържим в нашия район младите специалисти, които са с инженерно и техническо образование и те да се реализират в родното си място”, подчерта кметът на Гоце Делчев.\r\nНа свой ред, посланикът на Република Корея заяви, че е събрал достатъчно информация и впечатления и ще обмисли реалните възможности за инвестиции в община Гоце Делчев.\r\nПо време на своята визита в града, Негово превъзходителство Шин Бу-нам разгледа Общинския исторически музей в Гоце Делчев, централната част на града и посети една от гимназиите.", "date": "2017.09.20", "title": "Благоевград: Посланикът на Южна Корея се срещна с ръководството на Община Гоце Делчев"}
{"url": "http://www.focus-news.net/news/2017/09/20/2437979/sliven-obshtinata-pusna-spetsializiran-sayt-za-obyavi-na-svobodni-rabotni-mesta.html", "text": "Община Сливен стартира специализиран сайт за обяви на свободни работни места. Това съобщиха от пресцентъра на Община Сливен. Вече работи онлайн платформата „Открита трудова борса“. Банер към нея е публикуван в сайта на Общината, а линкът за директно отваряне е:  http://jobs.sliven.net/index.php. В платформата работодателите могат да обявяват свободните си работни позиции и да подберат подходящи служители за своите нужди. Към момента вече са публикувани първите обяви на сливенски фирми. Платформата е отворена постоянно и към нея могат да се присъединят и други работодатели, които предлагат свободни позиции на пазара на труда.\r\nПлатформата е разработена като продължение на откритата трудова борса, която се проведе от 28 до 30 юни 2017 г. в Сливен под мотото „Открий своето работно място днес“. Събитието беше инициирано от кмета на град Сливен Стефан Радев на среща с представители на местния бизнес. Като основен проблем пред бизнеса в града и общината беше определена липсата кадри, не само за неквалифициран труд, но и на достатъчно подготвени специалисти, които да се включат активно в работния процес и в различните сектори на местната икономика. В събитието взеха участие 20 фирми – представящи различни отрасли на местната икономика, те презентираха свободните си работни позиции и предлаганите условия на труд, пред заинтересованите посетители, потенциални служители и случайни минувачи.\r\nРаботодателите участващи в събитието предложиха над 400 свободни работни места в различни сектори на икономиката.\r\nПо обобщени данни от провеждането на „Открита Трудова Борса Сливен 2017“ най-голям брой служители се търсят в производството – над 270, в сферата на търговията и услугите – около 50, в администрацията на различните фирми свободните позиции бяха около 10. Участвалите в борсата работодатели отчетоха над 1200 посещения за трите дни на събитието. Записани и приети от работодателите бяха над 200 контакта и автобиографии на потенциални служители.\r\nПроведената „Открита Трудова Борса Сливен 2017“ беше оценена високо от работодателите и всички заявиха готовността си да се включат отново в събития от този тип.\r\nФорматът на „Открита Трудова Борса Сливен 2017“ е оригинален от гледна точка на това, че контактът между предлагащи и търсещи работа се извършва на момента в неформална обстановка, което улеснява и двете страни в комуникацията. В някои от шатрите на присъстващите работодатели бяха висши мениджъри и дори собственици на съответните компании, което показа както на организаторите, така и на посетителите важността на събитието за сливенския бизнес и положителното отношение към инициативата. Община Сливен, като медиатор между бизнеса и търсещите работа, продължава инициативата чрез специализирания сайт.", "date": "2017.09.20", "title": "Сливен: Общината пусна специализиран сайт за обяви на свободни работни места"}
{"url": "http://www.focus-news.net/news/2017/09/20/2437980/nikola-gruevski-v-intervyu-za-alsat-m-vmro-dpmne-ne-e-nito-protiv-zakona-za-upotrebata-na-ezitsite-nito-protiv-albantsite-v-makedoniya.html", "text": "Председателят на ВМРО-ДПМНЕ и бивш министър-председател на Македония Никола Груевски бе гост във вечерното предаване „200“ на излъчващия на албански език скопски телевизионен канал „Алсат-М“. Появата му в медия, свързана с етническото малцинство в страната, бе първата за последните девет години – при това в навечерието на местните избори в Македония.\r\nВ интервюто Груевски се опита да докаже, че както той, така и неговата партия никога не са заставали срещу албанската общност в страната, коментира електронното издание „Фактор“. Бившият премиер увери, че протестите, на които са скандирани обиди срещу албанците, не са организирани от неговата партия. \r\n„Осъждам всички обиди срещу всички хора, ако има обиди срещу албанците, аз ги осъждат“, подчерта Груевски. \r\n„Защо да сме против албанците? Аз бях министър-председател на всички албанци. Не е случайно това, че 10 % от работещите в държавната администрация бяха албанци, а сега, благодарение на ВМРО-ДПМНЕ, те са 20 %. Инвестирахме 400 млн. евро за магистрали в райони, в които доминиращото население е албанско“, коментира Груевски в интервюто за „Алсат М“.\r\nВъв връзка с чувствителния въпрос за промените в закона за езиците, Груевски заяви, че ВМРО-ДПМНЕ няма нищо против използването на езиците на всички етнически общности в Македония – включително и на албанската.\r\nГруевски припомни, че през 2008 г. по време на мандата на правителството на ВМРО-ДПМНЕ за първи път бе въведен Законът за употреба на езиците, но сега се застъпват за това  „да не се случи да се приеме закон, който ще бъде противоконституционен, и който може по-късно да бъде отменен от Конституционния съд“. \r\nВ отговор на въпрос  относно твърденията на Гордана Янкулоска, която нарече албанците „индианци“, Груевски заяви:„Не знам дали ги е нарекла така, но ние не знаем как ги нарича СДМС. Става дума за създадени материали“.Тереза Герова", "date": "2017.09.20", "title": "Никола Груевски в интервю за „Алсат-М“: ВМРО-ДПМНЕ не е нито против Закона за употребата на езиците, нито против албанците в Македония"}
{"url": "http://www.focus-news.net/news/2017/09/20/2437981/preskonferentsiya-vav-vrazka-s-kinomaniya-2017-shte-se-provede-v-stolitsata-na-25-septemvri.html", "text": "На 25 септември (понеделник) от 11:00 часа в кино „Люмиер Лидл” ще се проведе първата пресконференция по повод предстоящото през месец ноември издание на „Киномания“. На пресконференцията ще бъдат представени акценти от програмата и откриващото фестивала заглавие. Това съобщиха от пресцентъра на Столична община.\r\nВ пресконференцията ще участват режисьорът Галин Стоев – един от най-талантливите режисьори на своето поколение, директор на Националния театър на Тулуза, младите звезди на българското кино Елица Матева, Димитър Николов, Мартин Димитров и Глория Петкова;  продуцентът на „Агитпроп” - Мартичка Божилова, операторите Борис Мисирков и Георги Богданов; програматорите на КИНОМАНИЯ Хермина Азарян и Владимир Трифонов, както и Борислав Велков – председател на Съвета на директорите на НДК. \r\n„Киномания“ е част от Календара на културните събития на Столична община за 2017 г.", "date": "2017.09.20", "title": "Пресконференция във връзка с „Киномания `2017“ ще се проведе в столицата на 25 септември"}
{"url": "http://www.focus-news.net/news/2017/09/20/2437982/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин днес ще продължим да говорим за автомагистрала „Струма“ и нейното бъдещото изграждане в участъка от Симитли до Кресна, тъй като в началото на седмицата кметът Апостол Апостолов разпространи до медиите своя позиция по темата. Каква е тя ще чуете в началото на предаването. Ще обърнем внимание и на други важни теми за общината, една от които е свързана с предстоящо представяне на интересна стихосбирка в Симитли. Кой е нейният автор и защо общинския център ще бъде първото място, където той ще представи творбата си предстои да разберете във времето от 15.00 до 16.00 часа.\r\nТелефоните в студиото са: 0885 303 373 и 073/ 88-55-81. Електронната поща на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.09.20", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/09/20/2437983/zhelyo-boychev-bsp-v-sryada-na-zasedanieto-na-komisiyata-po-ikonomicheska-politika-shte-izvikame-ministara-na-ikonomikata-zaradi-emko.html", "text": "В сряда на заседанието на Комисията по икономическа политика ще извикаме министъра на икономиката заради „Емко“. Това коментира пред журналисти в парламента зам.-председателят на ПГ на „БСП за България“ Жельо Бойчев след среща с представители на протестиращи работници, предаде репортер на Агенция „Фокус“. „Проведохме среща с представители на ПГ на БСП от регионите, на чиято територията се намират производствените площадки на представителите на инициативния комитет, които протестират в момента пред сградата на НС. Това са Монтана, Трявна, Белица, Русе. Направихме тази среща от уважение и загриженост към труда и работните места на хората. Беше ни предоставена информация. Това, което ще настояваме, е следващата сряда да бъде извикан министърът на икономиката“, коментира Бойчев. Той подчерта, че поемат ангажимент да поставят тези въпроси и да поискат отговор за това как и по какъв начин ще бъдат съхранени работните места, как ще бъде гарантирано изпълнението на международните договори, които дружества от военнопромишления комплекс са подписали. \r\n„В сряда на заседание на Комисията по икономическа политика ще бъде извикан по наше настояване министърът на икономиката, за да даде отговор на тези въпроси. Очакваме от него информация за всички действия, които предприема българското правителство“, каза още Жельо Бойчев.\r\nЛюба АЛЕКСИЕВА", "date": "2017.09.20", "title": "Жельо Бойчев, БСП: В сряда на заседанието на Комисията по икономическа политика ще извикаме министъра на икономиката заради „Емко“"}
{"url": "http://www.focus-news.net/news/2017/09/20/2437984/karles-puchdemon-madrid-de-fakto-nalozhi-izvanredno-polozhenie-v-kataloniya.html", "text": "Президентът на испанската автономна област Каталония обвини централното правителство в Мадрид в налагане на извънредно положение, след като Гражданската полиция на Испания замрази средствата на региона и арестува 13 висши длъжностни лица, предава AFP.\r\nПравителството „де факто отмени автономията на Каталуния и наложи извънредно положение\", заяви каталонският президент Карлес Пучдемон след днешните арести, обвинявайки правителството на Мариано Рахой, че е „тоталитарно\" и  нарушава „основните права\".Тереза Герова", "date": "2017.09.20", "title": "Карлес Пучдемон: Мадрид де факто наложи извънредно положение в Каталония"}
{"url": "http://www.focus-news.net/news/2017/09/20/2437985/prodalzhavat-bezplatnite-prozhektsii-na-bchk-v-doma-na-kinoto-v-stolitsata.html", "text": "Продължават безплатните прожекции на БЧК в Дома на киното, съобщиха от пресцентъра на БЧК. На 21 септември от 19:00 часа, ще бъде представен филма „Имаш един живот – пази го“, част 2, след което зрителите ще имат възможност да участват в демонстрацията на техники за спасяване при животозастрашаващи ситуации. \r\nЗлополуки възникват неочаквано по всяко време и на различно място. Те обикновено са съпроводени от наранявания и състояния, застрашаващи живота на пострадалите. При такива ситуации най-важна е помощта, която се оказва в първите минути след инцидента. Тази помощ в повечето случаи се извършва от очевидци на ПТП или хора, които се намират в близост до него. Обикновено това са водачи и пътници на други МПС. Това налага всички участници в движението по пътищата да бъдат обучени по Първа долекарска помощ.", "date": "2017.09.20", "title": "Продължават безплатните прожекции на БЧК в Дома на киното в столицата"}
{"url": "http://www.focus-news.net/news/2017/09/20/2437986/rumen-gechev-bsp-shte-iziskame-ot-ministara-na-ikonomikata-da-kazhe-pri-kakvi-usloviya-i-kak-mozhe-da-se-reshi-vaprosat-s-emko.html", "text": "Ще изискаме от министъра на икономиката да каже при какви условия и как може да се реши въпросът с „Емко“. Това коментира пред журналисти в парламента депутатът ПГ на „БСП за България“ Румен Гечев след среща с представители на протестиращи работници, предаде репортер на Агенция „Фокус“. „Трябва да се спазват законите и процедурите в страната. Те могат да се спазват, а ако има нарушения, те трябва да бъдат отстранени и трябва да се даде възможност на българския бизнес да работи, да запазва, да разширява работни места и да изнася при строго спазване на българските закони. Ще изискаме от министъра на икономиката да каже при какви условия и как може да се реши този въпрос. Първо, в рамките на българските закони – и международни, и европейски“, коментира Гечев. По думите му, ако има нарушения, те да се отстранят и българската държава да помага за увеличение на българското производство и износ, тъй като става дума за 1300 души пряко заети. „Според управлението на фирмата става дума за още няколко хиляди работни места на пост доставчици. Проблемът е достатъчно сериозен, като се има предвид, че става дума и за износ в милиони. Ще се опитаме да намерим общо решение. Не сме на едната или на другата страна. Ние сме на страната на българския интерес“, каза още Румен Гечев.\r\nЛюба АЛЕКСИЕВА", "date": "2017.09.20", "title": "Румен Гечев, БСП: Ще изискаме от министъра на икономиката да каже при какви условия и как може да се реши въпросът с „Емко“"}
{"url": "http://www.focus-news.net/news/2017/09/20/2437987/afp-uraganat-mariya-udari-puerto-riko.html", "text": "Отслабналият до четвърта степен ураган „Мария“ удари Пуерто Рико с ветрове, достигащи скорост до 250 км/час, предава AFP, като се позовава на информация от Националния център на САЩ за наблюдение на ураганите.\r\n„Мария“ връхлетя югоизточната част на острова около 6:15 часа местно време. Тереза Герова", "date": "2017.09.20", "title": "AFP: Ураганът „Мария“ удари Пуерто Рико"}
{"url": "http://www.focus-news.net/news/2017/09/20/2437988/ministar-boil-banov-interaktivnoto-predstavyane-na-arheologicheski-obekti-e-chast-ot-sotsializatsiyata-i-privlicha-turisti.html", "text": "Министерството на културата планира проекти за иновации в археологическите и музейните експозиции в страната. Това каза пред журналисти министърът на културата Боил Банов, който посети най-стария солодобивен обект в Европа – Провадия - Солницата край Провадия, предаде репортер на Радио „Фокус“ – Варна. Министърът подчерта, че вече не е достатъчно да се постави камък с табела, а е необходимо интерактивното представяне на археологически обекти, което е част от социализацията и привлича туристи. „Задължително трябва да започнем да работим по този начин – с холограми, визуализации. По цял свят така се работи. За специалистите това е изключително, но хората искат да го видят интерактивно, като холограма. По този начин друго е разбирането за нещата, това е част от социализацията. Важно е да има и път, и паркинг, и информационен център, но това не е достатъчно. Съвременният свят изисква човек да може да си го представи“, каза още министър Банов. Боил Банов добави, че през следващата година, след отваряне на европейските програми, ще започнат дейностите по изграждане на Музей на подводната археология на остров Св. Кирик и Юлита край Созопол. „Целият остров ще бъде превърнат в Музей на подводната археология. Много малко неща могат да се вадят заради международните конвенции. По-скоро ще се показват по интерактивен начин. Има всякакви варианти, особено за нещата, които излизат до 100 метра, които могат да се разглеждат и на място“, отбеляза министърът.\r\nПо отношение на събитията, свързани с председателството на Съвета на ЕС, министър Боил Банов подчерта, че има програма за 1.8 милиона лева. Срокът за подаване на идейни предложения е до 3 октомври.\r\nМарияна ВАЛЕНТИНОВА", "date": "2017.09.20", "title": "Министър Боил Банов: Интерактивното представяне на археологически обекти е част от социализацията и привлича туристи"}
{"url": "http://www.focus-news.net/news/2017/09/20/2437989/kaloyan-pargov-bsp-sofiya-s-balgarskite-evrei-imame-obshta-kauza-borbata-s-fashizma-i-antisemitizma.html", "text": "С българските евреи имаме обща кауза - да се преборим за историческа правдивост. За справедлива оценка на периода от българската история, за който в последните 28 години умишлено се налага тезата, че в България не е имало фашизъм. И съответно не можем да говорим за антифашистка борба. Това каза лидерът на БСП - София Калоян Паргов по време на работна среща между ръководствата на ОЕБ \"Шалом\" и на столичните социалисти, съобщиха от пресцентъра на ГС на БСП - София. В разговора взеха участие заместник-председателите на ГС на БСП - София проф. Ваня Добрева и Христо Проданов, който е и заместник-председател на Групата за приятелство България – Израел в Народното събрание, заместник-председателят на СОС Милка Христова и председателят на Младежкото обединение на БСП - София Ленко Петканин. От страна на ОЕБ \"Шалом\" присъстваха председателят д-р Александър Оскар, изпълнителният директор Юлия Дандолова, председателят на Фондацията на оцелелите от Холокоста \"Цедака\" Максим Бенвенисти, главният секретар Йосиф Меламед, председателите на Етичната комисия и Контролния съвет към Консисторията проф. Владимир Пилософ и доц. д-р Емил Аструков, членове на Управителния съвет на РОЕ \"Шалом\" - София и други.\r\n\"Подобна среща е много важна точно в този момент. БСП - София винаги показва ярка нетърпимост към всяка проява на неофашизъм, фашизъм, антисемитизъм и шовинизъм\", заяви Калоян Паргов. \"В последната година имаше не малко подобни прояви, които са крайно неприемливи за XXI век. За съжаление, заплахата идва не само от маргинални организации и партии. Проблемът е, че подобни прояви станаха част от \"оръжейния\" арсенал и на управляващи партии\", каза още той.\r\nКалоян Паргов добави, че столичните социалисти и Организацията на евреите в България \"Шалом\" са съмишленици в борбата срещу опитите да бъде дадена невярна и изкривена оценка на историята, с което да бъдат заблудени новите поколения.\r\nЛидерът на столичните социалисти отбеляза също, че БСП - София се противопоставя открито на всички прояви на антисемитизъм и реч на омразата, а групата на БСП в Столичния общински съвет беше първата, която поиска категорично забрана за провеждането на Луковмарш.\r\nЧленовете на Изпълнителното бюро на БСП - София декларираха, че ще се включат във всички събития, посветени на 75-ата годишнина от спасяването на българските евреи и депортацията на евреите от Тракия и Македония, включително и готовността да инициират кръгла маса по темата в рамките на Председателството на Съвета на Европа догодина.\r\nБяха обсъдени и конкретни инициативи по отбелязването на предстоящата годишнина, включително популяризиране на кампанията \"Незабравените - 75 лица на спасението\", работа с училищните настоятелства по провеждането на открити уроци и др. В заключение д-р Александър Оскар сподели, че всеки един евреин да има ангажимент към българското общество, но заедно можем да постигнем много повече. \"Шалом\" е безпартийна, но не и неполитическа организация и ние вярваме, че ако надмогнем различията си и се обединим около ценностите, които споделяме, ще бъдем много по-полезни за развитието на България и гражданското общество.\"\r\nПо повод настъпването на еврейската Нова година ръководството на БСП - София поздрави българската еврейска общност със \"Шана това\" и пожела една мирна и благополучна година.", "date": "2017.09.20", "title": "Калоян Паргов, БСП - София: С българските евреи имаме обща кауза – борбата с фашизма и антисемитизма"}
{"url": "http://www.focus-news.net/news/2017/09/20/2437990/slavcho-dimiev-emko-ako-prodalzhavat-deystviyata-sreshtu-nas-shte-prodalzhim-da-protestirame-dokato-razumat-vzeme-vrah.html", "text": "Ако продължават действията срещу нас, ще продължим да протестираме докато разумът вземе връх. Това каза пред журналисти директорът на обособената производствена единица на „Емко“ в Трявна Славчо Димиев след срещата му в парламента с представители на ПГ на „БСП за България“, предаде репортер на Агенция „Фокус“.  „Ще бъда доволен лично, когато г-н министър-председателят ви даде на вас пресконференция и каже: „Едно българско дружество ще продължи да съществува“. Да, спазвайки закона, но ще продължи да съществува. Сега вероятно ще бъдат предприети действия за доизясняване на истината, която се опитахме да разкажем. Благодарен съм на депутатите, че ни изслушаха и че виждат, че имаме проблем. Ще направят опит да бъде разгледан този проблем и да бъде решен“, заяви Димиев. Той подчерта, че иска да чуе от Министерството истината и законната страна на въпроса, че не министърът е провокирал сериите от тенденциозни проверки, а са били действително по спазване на закона в нашата страна. „С радост бих научил защо министърът нареди на „Кинтекс“ да прекрати договорите с нас. Защо държавата ще загуби няколко десетки или стотици милиони? Моята цел е да предизвикам действие сред депутати, министри, които да не позволят затварянето на предприятието, което аз ръководя като обособено производство и затварянето на „Емко“ като цяло. Ще продължа да се боря, докато това нещо се случи и се предотврати затварянето на един български производител. Ако продължават действията срещу нас, и ние ще продължим да протестираме, докато разумът вземе връх“, каза още Славчо Димиев.\r\nДимитрина Маркова, която е финансов директор в „Емко“ посочи, че с оглед на социалния ефект, загубата на хляба на 1300 човека, с оглед на международния скандал, който може да възникне с неизпълнението на такива договори на пазари в Индия, очакват министърът не да каже как ще продължи с тези действия, а какви решения и помощ ще даде на това дружество и ако евентуално има нарушения, те да бъдат отстранени, за да може да продължи да работи. \r\nЛюба АЛЕКСИЕВА", "date": "2017.09.20", "title": "Славчо Димиев, „Емко“: Ако продължават действията срещу нас, ще продължим да протестираме докато разумът вземе връх"}
{"url": "http://www.focus-news.net/news/2017/09/20/2437991/prof-georgi-kamarashev-zam-kmet-na-veliko-tarnovo-mostat-za-shemshevo-shte-e-gotov-nay-kasno-do-proletta.html", "text": "Мостът за Шемшево ще е готов най-късно до пролетта. Това съобщи пред журналисти зам.-кметът на Община Велико Търново проф. Георги Камарашев, предаде репортер на Радио „Фокус“ – Велико Търново. Камарашев уточни, че към момента текат процедурите по съгласуване. След това предстои издаване на строителни решения. Дейностите ще започнат с частично събаряне на старото съоръжение, което ще служи като основа за новото. „В най-лошия случай ще е готов до пролетта. Има и по-добър вариант, ако процедурите започнат по-рано, но това не зависи само от Община Велико Търново“, каза Камарашев.„Фокус“ припомня, че мостът е част от общинския път между Велико Търново и село Шемшево. Стойността на проекта по изграждането му е 1 167 902 лева. В тях влиза оформяне на подходите, както и събаряне на старото съоръжение, чийто свод частично рухна през февруари, вследствие на обилните снеговалежи. Така ще бъде възстановена нормалната транспортна свързаност на старопрестолния град със селата Шемшево, Буковец, Пушево и Леденик. Средствата са отпуснати от държавния бюджет, благодарение на кмета на Велико Търново инж. Даниел Панов.\r\nЛуиза ТРАНЧЕВА", "date": "2017.09.20", "title": "Проф. Георги Камарашев, зам.-кмет на Велико Търново: Мостът за Шемшево ще е готов най-късно до пролетта"}
{"url": "http://www.focus-news.net/news/2017/09/20/2437992/burgas-profilaktika-na-kontaktnata-mrezha-nalaga-spirane-na-troleybusi-t1-i-t2-prez-trite-pochivni-dni.html", "text": "По информация на „Бургасбус“ ЕООД на 22, 23 и 24 септември 2017 г., поради техническа профилактика на въздушно-контактната мрежа и токоизправителните станции, тролейбусни линии Т1 и Т2 няма да бъдат обслужвани. Това съобщиха от пресцентъра на Община Бургас. Пътниците, които разполагат с валидни абонаментни карти за пътуване за тролейбусите, ще могат да ги ползват през трите дни в автобусите по линии №Б11 и №Б12, както следва:\r\n– от „Меден рудник“ в посока ЦГЧ – в участъка от Терминал „Меден рудник“ до спирка „Дунав“;\r\n– от ЦГЧ в посока „Меден рудник“ – в участъка от спирка „Дунав“ до Терминал „Меден рудник“.\r\nПрез трите почивни дни линиите в градския и междуселищен транспорт, обслужвани от Дружеството, ще пътуват с празнични разписания.", "date": "2017.09.20", "title": "Бургас: Профилактика на контактната мрежа налага спиране на тролейбуси Т1 и Т2 през трите почивни дни"}
{"url": "http://www.focus-news.net/news/2017/09/20/2437993/nikola-gruevski-v-intervyu-za-alsat-m-ako-vmro-dpmne-zagubi-mestnite-izbori-otgovoren-shte-bade-predsedatelyat-y.html", "text": "Председателят на ВМРО-ДПМНЕ и бивш министър-председател на Македония Никола Груевски бе гост във вечерното предаване „200“ на излъчващия на албански език скопски телевизионен канал „Алсат-М“. Появата му в медия, свързана с етническото малцинство в страната, бе първата за последните девет години – при това в навечерието на местните избори в Македония.\r\nНа въпрос дали е готов да си подаде оставката от лидерския пост в партията, ако ВМРО-ДПМНЕ загуби местните избори, Груевски отговори: „Председателят на партията носи най-голямата отговорност\" в случай на загуба, цитира думите му електронното издание „НОВА“.\r\nВ предаването „200\" Груевски призна, че сега, когато ВМРО-ДПМНЕ е в опозиция, разполага с време да осъзнае своите недостатъци и слабости, и да ги коригират. \r\nБишият премиер подчерта за пореден път, че през 11-годишно управление на ВМРО-ДПМНЕ доминират добрите неща, които са направили, въпреки че – както сам предположи, „сигурно сме направили и някоя грешка\".\r\n„Размишлявахме за всичко, което се е случвало в миналото, къде са нашите слабости, къде са нашите предимства, и се фокусирахме върху бъдещето, какво трябва да се направи, за да продължи да се подобрява животът на гражданите, да се повишава жизненият стандарт, и държавата да върви напред към НАТО и ЕС“, подчерта Груевски.Тереза Герова", "date": "2017.09.20", "title": "Никола Груевски в интервю за „Алсат-М“: Ако ВМРО-ДПМНЕ загуби местните избори, отговорен ще бъде председателят й"}
{"url": "http://www.focus-news.net/news/2017/09/20/2437994/ministar-emil-karanikolov-izpraten-e-signal-do-prokuraturata-za-tova-che-kinteks-prez-poslednite-godini-e-sklyuchvala-dogovori-s-emko-bez-da-iska-oferti-ot-vmz-sopot-i-dunarit.html", "text": "Задължение на „Кинтекс“ е било да поиска оферти и от трите компании производители, но това не се е случило – „ВМЗ-Сопот“ и „Дунарит“ са били пропуснати. Това каза на брифинг министърът на икономиката Емил Караниколов предаде репортер нa Агенция „Фокус“. „Вече съм изпратил сигнал до прокуратурата на Република България. Видно от сигнала е, че тези боеприпаси се произвеждат от три компании – „ВМЗ-Сопот“, „Дунарит“ и „Емко“. Задължение на „Кинтекс“ е да поиска оферта от всички производители. Но от „ВМЗ-Сопот“ и „Дунарит“ не са поискани. Извършихме проверка в държавното дружество и цените, които тогава сме могли да дадем за тези боеприпаси, са били с от 5% до 10% по-ниски. Защо се е случило това заобикаляне – това ще го каже прокуратурата, но това е факт“, обясни той.\r\nМинистър Караниколов обясни, че даденият до Прокуратурата сигнал касае решенията на борда на директорите на \"Кинтекс\" взети в периода от 2015 г. до декември 2016 г. \"Те трябва да вземат оферти от всички, за да видят при коя цена \"Кинтекс\" ще спечели най-много. В случая това не е направено\", обясни той.\r\nМинистър Караниколов коментира и протеста на служителите на „Емко“, като обясни, че цялото правителство осъзнава страховете на работниците на дружеството. „Но апелът ми към тях е следният – самите те няколко пъти потвърдиха, че има нередности, за които казват, че са маловажни. Днес и главният секретар на МВР потвърди, че има боеприпаси, които се съхраняват неправомерно. Самите работници трябва да обърнат внимание, че отстраняването на тези нередности е с цел превенция и защита на тяхното здраво. Ако, не дай си боже, нещо стане, и аз утре изляза и кажа, че тези нередности са маловажни - какво ще стане? Всички сме поели ангажимента, че при отстраняване на нередностите незабавно ще бъде върнат лицензът за внос и износ. Лицензът за производство не е прекратен“, каза той.\r\nКараниколов обясни, че не е разпореждал прекратяване на договора между „Кинтекс“ и „Емко“, както се тиражираше. „Производителят е длъжен да натовари на кораби тези боеприпаси. Това е задължение на дружеството производител и е невъзможно за Кинтекс“, каза той.\r\nЦветилена СИМЕОНОВА", "date": "2017.09.20", "title": "Министър Емил Караниколов: Изпратен е сигнал до Прокуратурата за това, че „Кинтекс“ през последните години е сключвала договори с \"Емко\", без да иска оферти от \"ВМЗ-Сопот\" и \"Дунарит\""}
{"url": "http://www.focus-news.net/news/2017/09/20/2437995/plovdiv-prokuraturata-povdigna-obvineniya-na-uchenika-prebil-uchitelya-si-v-sadovo.html", "text": "Прокуратурата повдигна обвинения на ученика, пребил учителя си в Садово. Това съобщиха от пресцентъра на Апелативна прокуратура-Пловдив. Районна прокуратура – Асеновград наблюдава бързо производство за извършени на 19 септември 2017 г. хулиганство и нанесена от ученик телесна повреда на учител от Професионална Селскостопанска гимназия - гр. Садово. Към момента са повдигнати обвинения на А.Г., на 17 г., ученик в 12 клас в Професионална Селскостопанска гимназия - гр. Садово, за хулиганство, извършено с особена дързост и цинизъм, и нанасяне на лека телесна повреда на учител. В хода на разследването е установено, че именно той е извършител на посочените престъпни посегателства.\r\nОбвиняемият А.Г. е задържан за срок от 72 часа с постановление на наблюдаващия прокурор, като предстои да бъде преценено дали ще бъде внесено искане в Районен съд – Асеновград за вземане спрямо него на мярка за неотклонение „Задържане под стража“.\r\nИзвършени са разпити на установените по делото свидетели, назначени са съдебно-медицинска експертиза на пострадалия учител и съдебно-психиатрична експертиза на обвиняемия. С протокол за доброволно предаване по делото е приобщен, като веществено доказателство, дървен кол, с който обвиняемият А.Г. е нанесъл удар на пострадалия. \r\nДелото ще бъде приключено в законноустановения срок за провеждане на бързо производство.", "date": "2017.09.20", "title": "Пловдив: Прокуратурата повдигна обвинения на ученика, пребил учителя си в Садово"}
{"url": "http://www.focus-news.net/news/2017/09/20/2437996/yudeyskiyat-patriotichen-institut-vrachi-blagodarstvena-teuda-na-vitsepremiera-valeri-simeonov.html", "text": "Юдейският патриотичен институт (ЮПИ) връчи благодарствена теуда на вицепремиера Валери Симеонов в израз на признателност и високо уважение към неговия принос за сътрудничеството по етническите и интеграционните въпроси. Това съобщиха от правителствената информационна служба.\r\nТеудата беше връчена от арх. Миломир Богданов, пълномощен представител на ЮПИ, арх. Елко Хазан, изпълнителен секретар и д-р Марсел Леви, главен секретар.\r\nЮПИ представиха и Манифест за включване в Националния съвет за сътрудничество по етническите и интеграционните въпроси към Министерския съвет. Вицепремиерът по икономическата и демографската политика благодари за оказаната чест и подчерта, че това е признание за българската държава, народ и Българска православна църква, взели участие в благородното дело по спасяването на своите еврейски съграждани.", "date": "2017.09.20", "title": "Юдейският патриотичен институт връчи благодарствена теуда на вицепремиера Валери Симеонов"}
{"url": "http://www.focus-news.net/news/2017/09/20/2437997/prof-vasil-nikolov-arheolog-tarsyat-se-vazmozhnosti-za-sazdavaneto-na-muzey-na-solta.html", "text": "Търсят се възможности за създаването на Музей на солта. Това каза пред журналисти проф. Васил Николов от Националния археологически институт с музей към БАН и ръководител на екипа, който проучва най-стария солодобивен обект в Европа – Провадия - Солницата край Провадия, предаде репортер на Радио „Фокус“ – Варна. „Имаме готовност, Общината също търси възможности. Това е археологически обект, при който благодарение на подкрепата на много страни едновременно археологическите проучвания вървят с консервацията, реставрацията и с много бърза социализация. Има споразумение между Община Провадия и „Солвей соди“ за помощ в социализацията. Подкрепата ще бъде много силна. Обектът ще бъде ограден с мрежа и с вечнозелена растителност. Пътека ще бъде направена до място, собственост на Общината, което се намира извън територията на „Провадсол“. Там ще бъде направен информационен център и паркинг. В това отношение сме много облагодетелствани“, подчерта проф. Васил Николов.\r\nПраисторическият солодобивен и градски център предоставя информация за откритата тук преди 7500 г. и практикувана до днес технология за получаване на сол чрез изваряване на разсол -солена изворна вода, за фортификацията и икономиката на района по долното течение на Провадийска река и край Варненските езера. Необходимостта от отбрана и опазване на най-голямото богатство на онази епоха – солта, довежда до построяването на каменна крепост с отбранителни стени, високи 4 – 5 м, около 4700 г. пр. Хр. Трите етапа на праисторическата каменна крепост Провадия-Солницата (4700 – 4250 г. пр. Хр.) представят нововъведения в крепостното строителство, които доскоро се считаха за открития на много по-късно време.\r\nМарияна ВАЛЕНТИНОВА", "date": "2017.09.20", "title": "Проф. Васил Николов, археолог: Търсят се възможности за създаването на Музей на солта"}
{"url": "http://www.focus-news.net/news/2017/09/20/2437998/plovdiv-promenya-se-marshrutat-na-gradskite-avtobusni-linii-v-asenovgrad-vav-vrazka-s-osashtestvyavaneto-na-vodniya-proekt.html", "text": "Променя се маршрутът на градските автобусни линии в Асеновград във връзка с осъществяването на Водния проект. Това съобщиха за Радио „Фокус“ – Пловдив от отдел „Връзки с обществеността“ към Община Асеновград. Считано от 21 септември, превозите по градски автобусни линии с №1, 2 и 3 от общинската транспортна схема ще се изпълняват по променен маршрут. Отпадат определените временни спирки на улица „Хан Аспарух” за слизане и качване на пътници, а се възстановява ползването на спирките на улица „Александър Стамболийски” пред общинската болница. Актуални остават определените временни спирки на ул. ”Цар Иван Асен ІІ” от двете страни на улицата за слизане и качване на пътници по маршрутите на три градски автобусни линии. Актуална е и определената временна спирка на ул. ”Васил Левски” пред Автогарата в Асеновград за междуселищните автобусни линии от общинската, областната и републиканската транспортни схеми по направленията Тополово, Новаково, Леново, Стоево, Мулдава, Нови извор, Конуш, Боянци, Садово, Милево, Хасково и Дълбок извор. Все още функционира определената временна спирка до жп гара – Асеновград за тръгване и пристигане на пътници за автобусните линии от областната транспортна схема по направлението Пловдив-Асеновград.\r\nВъв връзка с изпълнението на дейностите по Водния цикъл на Асеновград се променя и организацията на движение по улиците „Княз Борис I” и „Първомайска”. Въвежда се двупосочно движение по ул. „Стефан Караджа” и по ул. „Любен Каравелов” за времето на строително-монтажните дейности.\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2017.09.20", "title": "Пловдив: Променя се маршрутът на градските автобусни линии в Асеновград във връзка с осъществяването на Водния проект"}
{"url": "http://www.focus-news.net/news/2017/09/20/2437999/vratsa-mazh-maltretiral-sistemno-momche-i-ostavil-bez-nadzor-dashterite-si-poluchi-uslovna-prisada.html", "text": "Георги Коцев, обвиняем за причиняване на лека телесна повреда на малолетния Цветелин В. и за оставяне без надзор и достатъчна грижа на двете си малолетни дъщери, се е признал за виновен и е сключил споразумение с Районна прокуратура – Враца. Това съобщиха от пресцентъра на Апелативна прокуратура-София . Подсъдимият нанасял системен побой на момчето, както с ръце, така и с използване на колан и тояга. Нараняванията от ударите довели до временно разстройство на здравето на детето – некротични участъци в стадий на гранулации в областта на дясно ходило, участъци от епителизация на кожата в различни части на тялото с последваща ампутация на фаланги на пръстите на двата долни крайника. \r\nВ продължение на месеци бащата не се грижил и за двете си дъщери, с което създал опасност за тяхното физическо, душевно и морално развитие. \r\nНа Коцев е наложено едно общо наказание – „лишаване от свобода“ за една година и шест месеца с тригодишен изпитателен срок, както и обществено порицание чрез местния печат. \r\nОпределението на съда има характер на влязла в сила присъда и не подлежи на обжалване.", "date": "2017.09.20", "title": "Враца: Мъж, малтретирал системно момче и оставил без надзор дъщерите си, получи условна присъда"}
{"url": "http://www.focus-news.net/news/2017/09/20/2438000/trayko-velyanoski-deputat-ot-vmro-dpmne-kogato-nie-predlozhihme-zakona-za-ezitsite-za-sdsm-toy-beshe-protivokonstitutsionen-a-sega-mu-slaga-evropeysko-znamentse.html", "text": "Ожесточените дебати около приемането на Закона за употребата на официалните езици в Република Македония продължават и в днешното заседание на парламента в Скопие. Депутатът от ВМРО-ДПМНЕ Трайко Веляновски припомни, че такъв законопроект е предложен от неговата партия, но тогава социалдемократите на Зоран Заев са го определили като противоконституционен, предава информационната агенция „Макфакс“.\r\n„През 2008 г. и 2011 г. ние изготвихме закона, който беше компактен и в съответствие с Охридското рамково споразумение. Когато СДСМ беше в опозиция, твърдеше, че този закон е противоконституционен, не го подкрепи. Сега иска да прокара закона, на който дори му сложи и европейско знаменце. Питам се дали ще направи това и със Закона за амнистията, дали и него ще съгласува със законодателството на ЕС?“, коментира Веляноски в рамките на парламентарното заседание. Тереза Герова", "date": "2017.09.20", "title": "Трайко Веляноски, депутат от ВМРО-ДПМНЕ: Когато ние предложихме Закона за езиците, за СДСМ той беше противоконституционен, а сега му слага европейско знаменце"}
{"url": "http://www.focus-news.net/news/2017/09/20/2438001/bchk-shte-razdava-informatsionni-materiali-vav-vrazka-s-21-septemvri-den-bez-zaginali-na-patya.html", "text": "Българският Червен кръст ще се включи в инициативите на Европейската мрежа на службите на пътна полиция ТИСПОЛ в подкрепа на усилията на ГД „Пътна полиция“ за намаляване на пътния травматизъм. Това съобщиха от пресцентъра на БЧК.\r\nНа 21 септември (четвъртък) от 10.00 до 12.00 часа доброволци на БЧК ще предоставят на гражданите в централните автогари в София и в областните градове информационни материали относно безопасността на движението по пътищата и относно оказването на първа долекарска помощ при инцидент на пътя.", "date": "2017.09.20", "title": "БЧК ще раздава информационни материали във връзка с 21 септември - Ден без загинали на пътя"}
{"url": "http://www.focus-news.net/news/2017/09/20/2438002/sport-uefa-svika-izvanreden-kongres.html", "text": "Заседание на изпълнителния комитет на УЕФА и извънреден конгрес на Европейската футболна централа започва днес в Женева. На конгреса ще бъде избран представителят на Европа в Съвета на Световната федерация по футбол (ФИФА), като за този пост единствен кандидат за момента е Алексей Сорокин (Русия). Сорокин в момента е генерален директор на организационния комитет на Мондиал 2018-а, домакин на който е Русия.\r\nВенцислав ДРАГОМАНОВ", "date": "2017.09.20", "title": "Спорт: УЕФА свика извънреден конгрес"}
{"url": "http://www.focus-news.net/news/2017/09/20/2438003/blagoevgrad-za-treta-poredna-godina-obshtina-gotse-delchev-shte-se-vklyuchi-v-evropeyskata-sedmitsa-na-mobilnostta.html", "text": "За трета поредна година Община Гоце Делчев ще се включи в „Европейската седмица на мобилността, Това съобщиха от пресцентъра на Община Гоце Делчев. Тази година Общината организира вело-щафета за ученици. Те ще бъдат разделени в 3 възрастови групи:\r\n– Деца от 3-ти до 4-ти клас;\r\n– Деца от 5-ти до 7-ми клас;\r\n– Младежи от 8-ми до 12-ти клас;\r\nВело-щафетата ще се проведе по ул. „Царица Йоанна“ и ще започне в 14.30 часа на 21 септември. Сборният пункт е пред сградата на общинска администрация.", "date": "2017.09.20", "title": "Благоевград: За трета поредна година Община Гоце Делчев ще се включи в „Европейската седмица на мобилността“"}
{"url": "http://www.focus-news.net/news/2017/09/20/2438004/gd-granichna-politsiya-na-gkpp-dunav-most-vidin-ima-6-km-kolona-ot-tovarni-avtomobili-na-izhod.html", "text": "На българо-румънската граница на гранично контролно-пропускателен пункт \"Дунав мост - Видин\" има 6 км колона от изчакващи товарни автомобили на изход. Това сочат данни на ГД \"Гранична полиция\" към 13.30 часа, публикувани в сайта на МВР. На ГКПП \"Капитан Андреево\" на границата с Турция се е образувала 4 км колона от изчакващи товарни автомобили на изход. На ГКПП \"Лесово има колона от около 1 км от товарни автомобили на изход. На българо-гръцката граница трафикът е интензивен на всички гранични контролно-пропускателни пунктове.\r\nНа границите със Сърбия и Македония трагикът е нормален на всички ГКПП.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.20", "title": "ГД \"Гранична полиция\": На ГКПП \"Дунав мост - Видин\" има 6 км колона от товарни автомобили на изход"}
{"url": "http://www.focus-news.net/news/2017/09/20/2438005/afp-nato-opredeli-kato-nerealistichen-dogovora-na-oon-za-palna-zabrana-na-yadrenite-orazhiya.html", "text": "В сряда НАТО разкритикува Глобалното споразумение за забрана на ядрените оръжия, прието от ООН през юли, определяйки го като „нереалистично“, като същевременно отправи предупреждения, че налагането му рискува да подкопае възможностите за международен отговор на програмата за атомни оръжия на Северна Корея, предава AFP.\r\nООН прие договора през юли, въпреки че нито една от деветте страни с ядрен арсенал не участва в оформянето на споразумението или в гласуването му, а три от тях - членки на НАТО, Великобритания, Франция и САЩ, веднага заявиха, че няма да се присъединят към него.\r\nНАТО заяви, че договорът „пренебрегва реалностите на все по-предизвикателната международна среда за сигурност\" в лицето на нарастващите заплахи, особено от произтичащите от Пхенян, който неотдавна извърши шестия ядрен тест.\r\n„В момент, когато светът трябва да остане обединен пред лицето на нарастващите заплахи, и по-специално пред сериозната заплаха от ядрената програма на Северна Корея, договорът не взема предвид тези спешни предизвикателства в областта на сигурността\", се казва в изявление на Алианса.\r\n„Търсенето на забрана на ядрените оръжия чрез договор, който няма да ангажира нито една държава, притежаваща ядрено оръжие, няма да бъде ефективна, няма да намали ядрените арсенали и няма да засили сигурността на нито една страна, нито ще допринесе за световния мир и стабилност“, се казва в текста.\r\n„Всъщност рискува да направи обратното“, предупреждава военната организация на Запада. \r\nНамесата от страна на Алианса бе направена само ден, след като американският президент Доналд Тръмп заяви пред Общото събрание на ООН в Ню Йорк, че е готов да „унищожи\" напълно Северна Корея.\r\nАктивисти приветстваха договора като важна стъпка, но повечето членове на НАТО бойкотират преговорите за подготовката на текста. Япония - единствената страна, която е претърпяла ядрени атаки през 1945 г., също му се противопоставя..Тереза Герова", "date": "2017.09.20", "title": "AFP: НАТО определи като „нереалистичен“  договора на ООН за пълна забрана на ядрените оръжия"}
{"url": "http://www.focus-news.net/news/2017/09/20/2438006/emil-hristov-gerb-shte-predlozhim-na-ministerstvoto-na-otbranata-proektat-za-iztrebitelite-da-ne-bade-restartiran-ot-samoto-nachalo.html", "text": "Ще предложим на МО проектът да не бъде рестартиран от самото начало, вече имаме постигнати определени резултати. Това каза Емил Христов от ГЕРБ, председател на Временната комисия за проучване на изпълнението на процедурата по избор на нов тип боен самолет по време на обсъждането на финалния доклад за дейността й, предаде репортер на Агенция „Фокус“. „Независимо от това, че финансовата рамка е увеличена два пъти, а се работи при предложения с финансова рамка от 700 млн. Смятаме, че можем да продължим от една определена точка, стига МО и специалистите да вземат подобно решение“, посочи той. „Най-важното е да се осигури равнопоставеност на всички участници, предвид 2 пъти по-голямата финансова рамка. Да се направят опити за обсъждане на предложение за нови изтребители, така че освен конкурентност, но да постигнем и по-високи отбранителни способности“, уточни Емил Христов. „Предлагаме на МО във връзка с постигнатия консенсус на КСНС да бъдат осигурени условия за реализация на трите проекта на трите вида въоръжени сили. Това би могло да се реализира не за сметка на проекта, който ние разглеждаме“, заяви той. „Смущаващото е, че е променено решение на НС, което утвърждава задължителните изисквания“, коментира Емил Христов. „Актуализирането на основните варианти на проекта ще станат със съдействието на специалистите“, уточни той. „Смятаме, че е извършена огромна работа от специалистите, работещи по проекта. Няма човек в комисията, който смята, че специалистите са подходили непрофесионално“, посочи народният представител. \r\nБиляна ИВАНОВА", "date": "2017.09.20", "title": "Емил Христов, ГЕРБ: Ще предложим на Министерството на отбраната проектът за изтребителите да не бъде рестартиран от самото начало"}
{"url": "http://www.focus-news.net/news/2017/09/20/2438007/kyustendil-dupnitsa-shte-bade-domakin-na-demonstrativen-futbolen-mach-mezhdu-marek-i-levski.html", "text": "Дупница ще бъде домакин на демонстративен футболен мач между „Марек” и „Левски”. Това съобщи за Радио „Фокус” – Кюстендил Христо Апостолов, експерт към Община Дупница. Футболният двубой ще се състои на 24 септември, от 16.00 часа, на стадион Бончук”. „Очакваме цяла плеяда легендарни футболисти, треньори и футболни деятели. Поводите за демонстративния двубой са два – 65 години от откриването на стадион „Бончук“ и 40 години от победата над немския колос „Байерн“ – Мюнх”, каза Христо Апостолов. По думите му входът за демонстративиня мач ще бъде свободен, за да може повече хора да се докоснат до магията на този спорт. От 15.00 часа същият ден, на изкуственото игрище ще започне минитурнир по футбол с участието на отбори от школата на футболен клуб „Марек“.\r\nВенцеслав ИЛЧЕВ", "date": "2017.09.20", "title": "Кюстендил: Дупница ще бъде домакин на демонстративен футболен мач между „Марек” и „Левски”"}
{"url": "http://www.focus-news.net/news/2017/09/20/2438008/iliyan-petrakiev-arheolog-dnk-analiz-na-kosten-material-shte-dokazhe-dali-krepostta-ryahovets-kray-gorna-oryahovitsa-e-obitavana-ot-kumanite.html", "text": "ДНК анализ на костен материал ще докаже дали крепостта \"Ряховец\" край Горна Оряховица е обитавана от куманите. Това съобщи ръководителят на археологическите проучванията Илиян Петракиев, предаде репортер на Радио „Фокус“ – Велико Търново. Това лято археолозите попаднали на гроб до едно от жилищата, които изследват. Откритият там индивид ще потвърди хипотезата на Петракиев, че Ряховец е била населявана от кумани. Илиян Петракиев съобщи, че анализът ще бъде направен от проф. Дейвид Рейч от Департамента по генетика в Харвард – САЩ. Очаква се резултатът да излезе през 2018 година. След това той ще бъде сравнен с вече изследван материал от 11 кумански индивида в Унгария. „Твърде е вероятно крепостта да е обитавана от куманите, които са съюзници на Втората българска държава. Това не е случайно, имайки предвид, че и трите династии на Второто българско царство – Асеневци, Тертери и Шишмановци, носят куманска кръв. Куманите са постоянен съюзник на българите. Още възстановяването на Втората българска държава става с тяхна помощ. Съвсем логично е да си зададем въпросът къде те са резидирали“, посочи Илиян Петракиев. Той добави, че хипотезата му се потвърждава и от откритите предмети и жилищна архитектура, които носят характера на този номадски народ. По думите му по време на проучванията през тази и през миналата година са открити два ножа, характерни за номадските народи. „Миналата година открихме единият нож. Разрових се в руско-езичната литература, защото той е непознат в българската литература, тъй като не е откриван по наши обекти. В Русия са доста добре изследвани този тип ножове – т. нар. „алански“ ножове. Тази година открихме вторият, който е абсолютно същият. Този тип ножове продължава да битуват при късните номади, каквито всъщност са куманите“, посочи Илиян Петракиев. По думите му разкритата жилищна архитектура има аналогия с тази в Унгария. Там са проучени няколко селища, за които се знае със сигурност, че са били населявани от кумани. „По исторически данни към 1236 година, когато куманите са прогонени от засилващата се татаро-монголска инвазия в степите, голяма част от тях се заселват в България. В историческите извори пише, че те са приети радушно от Цар Иван Асен, който ги разселва по едни от най-плодородните български земи. Колегата Георги Владимиров публикува вече няколко статии по въпроса за кумански гробове в църквата „Св. 40 мъченици“. Имаме данни за такива погребения и в църквата „Св. св. Петър и Павел“. Според изследователите част от гробовете, разкрити при богатия Янтренски некропол, при село Янтра, принадлежат на кумани. Жилищната архитектура носи до някаква степен този характер – на процеса на усядане на този етнос, който приема и заварените тук традиции. Така че ние намираме симбиоза, консенсус между двата етноса“, каза още Илиян Петракиев. \r\nСпоред археолога проф. Хитко Вачев целенасочено изследване, на базата на веществен материал, по отношение на късните номади в България липсва. „Можем да кажем обаче, че тогава крепостта \"Ряховец\" е изключително стратегическа. Тя се намира до столичния град и представлява военна крепост. Това отваря въпроса дали там не е била настанена войсковата част. От времето на Римската империя елитните войскови части не присъстват в столицата. Те се разполагат в близост до столичните градове, на такова разстояние, което е удобно за защита на столичния град“, посочи проф. Вачев.\r\nИлиян Петракиев добави, че през зимата ще бъде направен и антропологичен анализ на останките открити в гроба, за да се установи половата принадлежност и възрастта на индивида.\r\nНадежда КРЪСТЕВА", "date": "2017.09.20", "title": "Илиян Петракиев, археолог: ДНК анализ на костен материал ще докаже дали крепостта \"Ряховец\" край Горна Оряховица е обитавана от куманите"}
{"url": "http://www.focus-news.net/news/2017/09/20/2438009/plovdiv-mobilna-stantsiya-izmerva-kachestvoto-na-vazduha-v-grada-po-povod-evropeyskata-sedmitsa-na-mobilnostta.html", "text": "Мобилна станция измерва качеството на въздуха в Пловдив по повод Европейската седмица на мобилността. Това съобщиха за Радио „Фокус“ – Пловдив от ръководството на Регионалната инспекция по околната среда и водите. Мобилната станция за мониторинг на атмосферния въздух е позиционирана на ул. „Васил Левски“ в Пловдив и има за цел да измерва чистотата на въздуха на кръстовища с дълъг престой на автомобили, както и емисионното натоварване на атмосферния въздух без моторни превозни средства в дадения участък. От Регионалната инспекция по околната среда и водите припомниха, че през 2015 година по време на Европейската седмица на мобилността мобилна станция бе позиционирана на кръстовището на „Баня Старинна“. Тогава бе отчетено въздействието върху качеството на атмосферния въздух в района от ограниченото движение на автомобили.\r\nМобилната станция ще остане да измерва качеството на атмосферния въздух в участъка между булевардите „Дунав“ и „България“ в Пловдив до 21 септември.\r\nТони МИХАЙЛОВ", "date": "2017.09.20", "title": "Пловдив: Мобилна станция измерва качеството на въздуха в града по повод Европейската седмица на мобилността"}
{"url": "http://www.focus-news.net/news/2017/09/20/2438010/pazardzhik-priklyuchi-podmyanata-na-vodoprovodnata-mrezha-po-bul-aleksandar-stamboliyski-v-grada.html", "text": "ВиК – Пазарджик приключи с подмяната на водопроводната мрежа по булевард „Александър Стамболийски“ в областния град. Това каза за Радио „Фокус“ – Пазарджик инж. Димитър Мишев от ВиК. Поставени са 240 метра нов водопровод от светофара на Градската градина до улица „Екзарх Йосиф“. „Подменили сме и тръбите към всички сградни отклонения и от южната, и от северната страна на блоковете, които са свързани с водопровода по булевард „Ал. Стамболийски“. Другият участък до улица „Градинарска“ е с водопровод от преди 9 септември 1944 година, но той е в много добро състояние, защото е стоманен, въпреки че вече е на почти 80 години. Там нямаме и аварии и не сме подменяли водопроводната инфраструктура“, каза още инж. Димитър Мишев.\r\nВаня НИКОЛОВА", "date": "2017.09.20", "title": "Пазарджик: Приключи подмяната на водопроводната мрежа по бул. „Александър Стамболийски“ в града"}
{"url": "http://www.focus-news.net/news/2017/09/20/2438011/emil-hristov-gerb-nachinat-na-vavezhdane-na-upravlenieto-na-proekta-za-iztrebitelite-ne-sazdava-yasnota-na-otgovornostite.html", "text": "Констатирахме, че начина на въвеждане на проектното управление не създава яснота и еднозначност по отношение на отговорностите. Това каза Емил Христов от ГЕРБ, председател на Временната комисия за проучване на изпълнението на процедурата по избор на нов тип боен самолет по време на обсъждането на финалния доклад за дейността й, предаде репортер на Агенция „Фокус“. „До въвеждането на проектното управление може да се проследи, че има ясно управление, поставени задачи и отговорности. Ръководителят на експертния екип е перфектен в докладите“, обясни той и допълни, че повратната точка в този механизъм е началото на управлението на правителството през 2013 година. „За да бъдем коректни към Ангел Найденов казваме, че заповедта, издадена от него е ясно структурирана. Той е подходил изключително отговорно и разумно“, коментира Емил Христов. „Ако сроковете бяха изпълнени процесът би трябвало да завърши до края на 2013 година. За съжаление, това не се изпълнява. Министър Найденов поставя нещата така, както трябва да бъдат“, уточни народният представител. Той посочи, че актуализираната методика за избор на оптимален вариант по проекта се утвърждава от Борда на управление на проекта. „Можем да оприличим това като ситуация, когато един учител постави задача на ученика, той оценява собствения си ученик, но когато идва външно оценяване, то оценява по друг начин ученика- тук това не се случва“, обясни Емил Христов. „Оставаме с впечатлението, че скъсените срокове на работата на междуведомствената група, която е трябвало да оцени 16 тома информация, са на границата на човешките възможности. Тема за размисъл е било ли е необходимо това бързане“, коментира той. Като председател на комисията Емил Христов поясни, че тя е разгледала повече от 320 явни документа и 56 класифицирани документа. „Проведени са 6 заседания, на които бяха изслушани всички министри на отбраната с изключение със служебния министър Стефан Янев, който беше възпрепятстван“, допълни народният представител. \r\nБиляна ИВАНОВА", "date": "2017.09.20", "title": "Емил Христов, ГЕРБ: Начинът на въвеждане на управлението на проекта за изтребителите не създава яснота на отговорностите"}
{"url": "http://www.focus-news.net/news/2017/09/20/2438012/dobrich-s-bogata-programa-shte-bade-otbelyazan-25-septemvri-77-godini-ot-vazvrashtaneto-na-yuzhna-dobrudzha-kam-balgariya.html", "text": "С богата програма от прояви Община Добрич ще отбележи 25 септември – 77 години от възвръщането на Южна Добруджа към България, съобщиха от пресцентъра на Община град Добрич. По традиция честването ще започне в 9.00 часа на мемориалния комплекс „Военно гробище“ с военен ритуал панихида в памет на загиналите герои за свободата на Южна Добруджа. В 10.30 часа в концертна зала „Добрич“ ще започне тържествено заседание на Общинския съвет, на което за първи път ще бъде връчен Почетен знак на Община град Добрич. С престижното отличие ще бъдат удостоени видните общественици Веселин Бончев и инж. Михаил Стоев. Инж. Михаил Йорданов Стоев – строител, общественик и родолюбец получава отличието за неговата многостранна, последователна и значима обществено-полезна и стопанска дейност за развитието на Добрич и региона, за съхранение на историческите ценности и националната устойчивост на бесарабските българи, за неговото дарителство. Веселин Иванов Бончев – педагог и общественик, е удостоен за неговата значима просветна и краеведческа дейност, за многостранната му обществено-полезна дейност в родолюбиви инициативи и организации на Добрич и Добруджа; за неговото дарителство. Празникът продължава с ретроспективна изложба на Петър Петров от 11.30 часа в Художествената галерия. За гражданите и гостите на Добрич в 12.30 часа на площад „Свобода“ ще започне празничен концерт на Професионален фолклорен ансамбъл „Добруджа“ и Представителна фолклорна студия „Добруджа“ с главен художествен ръководител Стоян Господинов. Денят продължава с концерт на стари градски шлагери и патриотични песни „В прегръдка те събрах“ с участници: състав „Добрич” при Народно читалище „Йордан Йовков  - 1870” с ръководител В. Георгиев; Хор „Лира” при Дом за стари хора с ръководител А. Генчев; състав „Да останем млади” при Сдружение ХобиСклуб с ръководител С. Стоева; Състав „Армеец“ при ОбС на СОСЗР и Максим Панайотов. Гражданите на Добрич ще бъдат поздравени и от китаристи от ансамбъл „Радуга“, Русия. Гостите от побратимения град Саратов ще изнесат концерт на 25 септември от 17.30 часа в Градски парк „Свети Георги“. Кулминацията на събитията е поп – рок концертът „Здравей, Добрич“ от 19.30 часа на Площад „Свобода“. Програмата ще завърши с празнични илюминации.", "date": "2017.09.20", "title": "Добрич: С богата програма ще бъде отбелязан 25 септември – 77 години от възвръщането на Южна Добруджа към България"}
{"url": "http://www.focus-news.net/news/2017/09/20/2438013/d-r-aleksandar-kalaydzhiev-zdravnata-sistema-i-sredstvata-za-zdraveopazvane-v-balgariya-sa-virtualen-oblak-s-neizvestna-prodalzhitelnost-na-sashtestvuvane.html", "text": "Здравната система и средствата за здравеопазване в България са „виртуален облак“ с неизвестна продължителност на съществуване. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив. По думите му промяната в здравеопазването и средствата за функционирането му трябва да започне от самите пациенти, които трябва да разберат, че са лъгани за наличието на пари за собственото им здраве. „Вариантите са два – в крайна сметка парите окончателно да свършат и да не съществува никаква здравна каса или някой ясно да каже, че средствата в Здравната каса са абсолютно недостатъчни. „Този месец аз като общопрактикуващ лекар мога да не взема никаква заплата. Ако например имам две глоби, защото съм забравил да поставя печат или пациентът просто не се е подписал, няма да генерирам никаква печалба. Аз нямам гаранция, но в същото време съм длъжен да гарантирам услуги“, коментира д-р Александър Калайджиев. Той заяви, че ако пациентите наистина искат да разберат, че за в бъдеще няма да има кой да ги лекува, ако искат да има здравна система, каквато си представят в главите, то трябва да са наясно, че пари за здравеопазване няма. „Вариантите са два – или да бъдат намерени някъде, или евентуално с пациента държавата да бъде солидарна в заплащането на тези здравни услуги. Само тогава би имало качествена услуга. Не държа пациентите да плащат, но в някои в държавата трябва да намери достатъчно пари за компенсация на социалните дейности, които изпълняваме“, посочи специалистът. Според д-р Александър Калайджиев трябва да бъде въведена система с пакети за здравеопазване, каквото е било обещание на министър Петър Москов. „Съгласен съм, че няма достатъчно пари и трябва да някой да помисли за хората в неравностойно положение. Но трябва да се въведе лимит на посещенията при лекар, а оттам нататък да се прави допълнителна здравна застраховка или, ако пациентът е социално слаб, социалното министерство да плаща за прегледите му“, коментира Калайджиев. Специалистът каза още, че друг проблем при лекарите са домашните посещения. „Никъде по света личния лекар не използва личния си автомобил, с лично гориво, за да прави домашни посещения в безумните задръствания. Освен това, накрая пациентът няма да заплати дори един лев, защото е освободен от такса. Добре би било, ако лекарите са освободени от данъци, ако влизат в магазина и не плащат, ако нямат задължения към НАП и ако сестрите работят при тях на принципа на католическите църкви – само с желание и готовност. Аз съм принуден да мисля как практиката ми да оцелее, при положение че съм със среден брой пациенти“, отбеляза Калайджиев. Той добави, че пациентите продължават да не знаят, че общопрактикуващите лекари не са наемници и не служат на определен работодател, а са отделни единици.\r\nТони МИХАЙЛОВ", "date": "2017.09.20", "title": "Д-р Александър Калайджиев: Здравната система и средствата за здравеопазване в България са „виртуален облак“ с неизвестна продължителност на съществуване"}
{"url": "http://www.focus-news.net/news/2017/09/20/2438014/filip-popov-bsp-komisiyata-za-iztrebitelite-shte-se-prevarne-v-tribunal-po-otnoshenie-na-atakite-sreshtu-prezidenta-nyama-da-podkrepim-finalniya-doklad.html", "text": "Оставам с чувството, че тази комисия ще се превърне в своеобразен трибунал по отношение на атаките срещу президента на Р България. Това каза народният представител от БСП Филип Попов  по време на обсъждането на финалния доклад за дейността на Временната комисия за проучване на изпълнението на процедурата по избор на нов тип боен самолет, предаде репортер на Агенция „Фокус“. \"Това мое усещане се засили още преди създаването на комисията, вече и със самото й решение\", коментира той. \"Запишете в доклада и вида боен самолет, който искате България да придобие, защото натам отиват нещата\", посочи Филип Попов. „С предложеното решение комисията излиза извън мандата, извън правомощията си“, поясни той. „Недопустимо е в рамките на 2 месеца, след няколко изслушвания, комисията да направи предложение без каквато и да е финансова обосновка, както и политическа за евентуалните щети, които ще донесе за България“, заяви Филип Попов и уточни, че БСП няма да подкрепи финалния доклад. „В доклада не е посочено, че всички министри, на зададен въпрос има ли нарушения на процедурата, нито един от тях не отговори положително, това не е отразено никъде“, каза още народният представител.\r\nБиляна ИВАНОВА", "date": "2017.09.20", "title": "Филип Попов, БСП: Комисията за изтребителите ще се превърне в трибунал по отношение на атаките срещу президента, няма да подкрепим финалния доклад"}
{"url": "http://www.focus-news.net/news/2017/09/20/2438015/sitel-makedoniya-hashim-tachi-shte-rakovodi-dialoga-mezhdu-prishtina-i-belgrad.html", "text": "Министър-председателят на Косово Рамуш Харадинай няма да води процеса на диалог между Прищина и Белград – той ще бъде поверен на държавния глава Хашим Тачи, предава скопският телевизионен канал „Сител“, като се позовава на информация от вестник „Коха диторе“.\r\n„Премиерът прие решението на президента Хашим Тачи сам да бъде отговорен за този процес“, пише изданието.\r\nДиалогът за нормализиране на отношенията между двете държави стартира през 2011 г. Тогава Тачи заемаше поста на министър-председател на най-младата държава на Балканите.Тереза Герова", "date": "2017.09.20", "title": "„Сител“ (Македония): Хашим Тачи ще ръководи диалога между Прищина и Белград"}
{"url": "http://www.focus-news.net/news/2017/09/20/2438016/zam-ministar-denitsa-nikolova-stopyavane-na-razlichiyata-mezhdu-malkite-i-golemi-naseleni-mesta-shte-e-osnoven-prioritet-na-mrrb-pri-predsedatelstvoto-na-es.html", "text": "Балансираното развитие на регионите и насърчаване на сътрудничеството на база партньорства ще са приоритетите на Министерството на регионалното развитие и благоустройството по време на българското председателство на ЕС. Това обяви в Хасково заместник-министър Деница Николова, която участва в обществено обсъждане за програмата и приоритетите на МРРБ по време на Председателството на ЕС от България, съобщиха от пресцентъра на МРРБ. Участие във форума взеха областният управител на Хасково Станислав Дечев, кметът на Община Хасково Добри Беливанов, представители на местната администрация, работодателски, браншови и неправителствени организации и др. \r\nЗам.-министър Николова подчерта, че полицентричното развитие на регионите е от изключително значение за запазване на по-малките градове в страната ни и Европа. „Целта ни е да осигурим политики и финансиране не само за големите градове, но и за по-малките региони и населени места, за да спрем обезлюдяването им и негативните икономически тенденции, за да се развиват, а не да западат“, отбеляза тя.  Сред останалите цели са по-тясно обвързване на политиката на териториално сближаване с въпросите на градското развитие и взаимообвързаност между териториалното сближаване и градското развитие, засилване на функционалните връзки между градовете и периферните опорни центрове на растеж, свързаността между тях с модерна инфраструктура с финансова подкрепа от ЕС и други източници. Прилагането на индикатори, които да отчитат ефекта от реализираните проекти и политики на регионално ниво и ефекта от интегрираните инвестиции, които се изпълняват в този програмен период на ЕС, а и очакваме да продължат в бъдеще, е друга важна задача. Тези индикатори ще дават реална информация за това как се отразяват на регионите реализираните инвестиции с европейско и национално финансиране, за да е по-ясна посоката за развитие в бъдеще. Важно е да се разработи и механизъм за това как ще се управляват ресурсите на местно, регионално и национално ниво. \r\n„Всички усилия, които ще полагаме в бъдеще са насочени към намаляване на дисбалансите в страната“, отбеляза зам.-министър Николова. Тя посочи, че Северозападният и Северен централен район са регионите с най-лоши показатели по отношение на демографски, социални и икономически показатели и там трябват целенасочени мерки за сближаване за по-добро икономическо развитие.  \r\nЗа реализиране на поставените приоритети МРРБ ще си сътрудничи с Европейската мрежа за наблюдение на териториалното развитие и сближаване (ЕСПОН), която ще разработи индикатори за интегрирано териториално и градско развитие, инструменти и подходи за полицентрично развитие, стана ясно още по време на общественото обсъждане. \r\n„България ще поеме през 2018 г. и председателството на Дунавската стратегия“, съобщи още зам.-министър Деница Николова. Страната ни ще председателства програмата за развитие на регионите по поречието на реката, като са планирани серия от инициативи на МРРБ в периода от средата на октомври т.г. до средата на месец октомври 2018 г.  „Постигането на устойчиво развитие е основният ни приоритет по време на това председателство“, обясни зам.-министър Николова и допълни, че догодина ще сме домакин на форум на високо ниво, фокусиран върху туризма, културата, икономическото развитие. \r\nОбщо 14 държави участват в Дунавската стратегия, като от тях  9 са член на ЕС, а останалите са или  в процес на присъединяване към съюза, или са извън него. Стратегията обаче дава шанс за обединение и общи инициативи между всички тях по отношение на проекти за свързаност, опазване на околната среда, устойчивост на региона и изграждане на просперитет. България е съкоординатор в областта на  културата и туризма, както и по приоритета на сигурността. „За изпълнението на приоритетите на Дунавската стратегия няма  конкретен финансов ресурс, но не малко финансови източници на ЕС допринасят за изпълнение на приоритетите в нея“, каза още Деница Николова. \r\nПо време на председателството в България ще се проведе Годишен форум  на високо политическо ниво на тема „Икономически растеж и териториално сближаване чрез инвестиции в туризма, включително и чрез финансови инструменти, планиран за есента на 2018 г. \r\nВ Хасково зам.-министър Деница Николова откри и празника по случай Деня на европейското сътрудничество по програма INTERREG V-A Гърция-България 2014-2020. Събитието, под надслов „Да открием заедно близки и далечни земи“, се провежда в Регионалния исторически музей. В него е подредена изложба на пощенски картички от ХХ век, която показва как се е променял обликът на големи български и европейски градове през миналия век, провеждат се образователни игри за подрастващи и др. \r\n„Празникът показва Европа в своята същност, че сме едно семейство, от което е част и България. Европа без граници показа какво може да постига, без разлика от етническа или културна принадлежност,  търсейки възможностите за общи проекти, без да отчитаме териториалните граници“, заяви зам.-министър Николова. Тя напомни, че в настоящия програмен период страната ни има достъп до финансиране по 12 програми за трансгранично и териториално сътрудничество с общ бюджет от над 1 млрд. евро. Благодарение на тях развиваме региони и най-вече пограничните области. „България придобива друг облик чрез тези проекти, а в партньорство с другите държави постигаме общи цели и по-високо качество на живот“, отбеляза Николова. Програмата за трансгранично сътрудничество между България и Гърция е с бюджет от 130 млн. евро, съобщи още тя и допълни, че проектите са с висока степен на значимост за населението.  \r\nЗам.-министър Деница Николова и кметът на Община Хасково Добри Беливанов инспектираха обновените основни училища „Иван Рилски“ и „Шандор Петьофи“, както и детска градина “Слънце“ в града. Учебните заведения са реновирани със средства от Оперативна програма „Региони в растеж“ 2014-2020 г. За новата учебна година те са изцяло преобразени, като освен с нова, модерна фасада и мерки за енергийна ефективност, сградите са преоборудвани с ново обзавеждане. Особено впечатляващи са дворните пространства и спортни съоръжения. Зам.-министър Деница Николова даде висока оценка на извършените ремонти и подчерта, че така децата ще се обучават в по-качествена и модерна среда. Паралелно с това общината предлага по-добри възможности за обучение и възпитание на децата, което би задържало младите семейства в регионите и дори би стимулирало раждаемостта. Общо 27 млн. лв. ще получи община Хасково от ОП “Региони в растеж“  в програмния период до 2020 г. за модернизация на инфраструктура в града.", "date": "2017.09.20", "title": "Зам.-министър Деница Николова: Стопяване на различията между малките и големи населени места ще е основен приоритет на МРРБ при председателството на ЕС"}
{"url": "http://www.focus-news.net/news/2017/09/20/2438017/burgas-prez-oktomvri-v-grada-zapochva-nov-art-festival.html", "text": "През втората седмица на октомври в Бургас започва нов арт фестивал с идеолог художникът Стефан Божков. Това съобщиха от пресцентъра на Община Бургас. Бургаската публика ще има възможност да види знакови лица и събития от съвременната културна сцена. Подбраните за феста локации, са емблематични за града. Те включват експозиционен център „Флора“, Магазия 1 на Морска гара, НХК и в отворилия врати през 1959 г. Гранд хотел и СПА Приморец.\r\nЕксклузивни премиери, радио театър и кинокритика, комбинирана с винена дегустация, са само част от изненадите, които премиерният арт фестивал готви за бургазлии. Ще бъдат представени и игрални късометражни ленти, както и нашумяла театрална постановка с участието на популярни родни актьори. Планирана е и изложба на римски шлемове, част от реквизита на холивудски продукции. Специална обща изложба ще събере картини и пластики на редица изявени български творци. Ще бъдат представени и арт-книги и графики на български визуален артист, публикуван в реномирани издания в чужбина. Литературни четения ще запознаят бургаската публика с млади и талантливи автори. Ленти на популярен български журналист и продуцент, ще представят знакови лица от родната културна сцена.\r\nОрганизатори на пилотното издание на арт фестивала са Община Бургас и Гранд хотел и СПА Приморец.", "date": "2017.09.20", "title": "Бургас: През октомври в града започва нов арт фестивал"}
{"url": "http://www.focus-news.net/news/2017/09/20/2438018/meden-predmet-za-ukrasyavane-na-zlatni-predmeti-zarche-i-biberon-ot-keramika-sa-sred-nahodkite-v-provadiya-solnitsata-tozi-sezon.html", "text": "Меден предмет, използван за украсяване на златни предмети, зарче и биберон от керамика са сред находките в Провадия - Солницата този сезон. Това каза пред журналисти проф. Васил Николов от Националния археологически институт с музей към БАН, ръководител на екипа, който проучва най-стария солодобивен обект в Европа – Провадия - Солницата край Провадия, предаде репортер на Радио „Фокус“ – Варна. Проучванията на обекта вървят едновременно с теренната консервация и реставрация на каменните структури, предимно на каменната крепост, построена в началото на късната каменно-медна епоха – около 4600 г. пр. Хр. „Този сезон има интересни находки, медни предмети – шила, с колеги от Германия намерихме меден предмет, използван за украсяване на златни предмети. Кладенецът по това време е пресъхнал и така изчезва тази велика култура. В това време златото няма стойността, която има сега. Тогава солта е била богатството. Неслучайно са изградили стената, за да защитят богатството. Невероятно интересно време, доста са се сражавали тук. Солта е злато“, каза проф. Васил Николов, който запозна министър на културата Боил Банов с находките. Интересно при откритото зарче е, че една от страните, на които има изобразена една точка, е издълбана и в нея се е поставяло олово. Така при хвърляне на зарчето то застава с тази стана надолу и всъщност нагоре остава страната с изобразени шест точки. След другите находки са още праисторическа глава на женска фигура, игли за коса, връх на копие, сечива, част от наниз, гривни от миди Спондилус, както и ашици за определяне на съдбата.\r\nМарияна ВАЛЕНТИНОВА", "date": "2017.09.20", "title": "Меден предмет за украсяване на златни предмети, зарче и биберон от керамика са сред находките в Провадия - Солницата този сезон"}
{"url": "http://www.focus-news.net/news/2017/09/20/2438019/sliven-parvi-nahodki-sa-otkriti-pri-arheologicheskite-razkopki-na-kasnoantichnata-i-srednovekovna-krepost-tuida.html", "text": "Първи находки открити при археологическите разкопки на Късноантичната и средновековна крепост „Туида” край Сливен. Това съобщи пред Радио „Фокус“ – Сливен директорът на Регионалния исторически музей Николай Сираков. В първия ден от разкопките на открити две монети от XI-XII век. Те ще бъдат реставрирани и изложени в музея. Според Сираков, находките доказват, че преди III век районът е изживявал малък ренесанс. Археолозите очакват нови находки от ранно Византийския период, когато крепостта наистина е била голямо средище. До момента са разкрити, проучени и консервирани една 10% от крепостта. Сега се работи по административната сграда на крепостта. Разкопките ще продължат около 4 седмици, те се финансират със средства на Регионалния музей.", "date": "2017.09.20", "title": "Сливен: Първи находки са открити при археологическите разкопки на Късноантичната и средновековна крепост „Туида”"}
{"url": "http://www.focus-news.net/news/2017/09/20/2438020/ministar-emil-karanikolov-vazlozhena-e-proverka-vav-vmz-sopot-i-v-kinteks.html", "text": "Възложена е проверка във ВМЗ-Сопот и в \"Кинтекс\". Това стана ясно от думите на министъра на икономиката Емил Караниколов по време на брифинг, предаде репортер на Агенция \"Фокус\". \"Във ВМЗ ще проверяваме дали има техни лицензии, който са под интелектуална собственост - патенти, които се използват от други дружества. В \"Кинтекс\" ще проверим назад в период от 10 години как са извършвани сделките, при какви условия, на какви цени и дали е спазвано това, че най-добрата оферта винаги е печелила. Най-добрата не само като цена, но и като срок и качество\", обясни министър Караниколов.\r\nЦветилена СИМЕОНОВА", "date": "2017.09.20", "title": "Министър  Емил Караниколов: Възложена е проверка във \"ВМЗ-Сопот\" и в \"Кинтекс\""}
{"url": "http://www.focus-news.net/news/2017/09/20/2438021/golemi-kolichestva-marihuana-amfetamin-i-kokain-sa-otkriti-pri-politseyskata-aktsiya-v-stolitsata-snoshti.html", "text": "Големи количества марихуана, амфетамин и кокаин са открити при полицейската акция в столицата снощи, съобщиха от пресцентъра на МВР. Операцията е реализирана на територията на ж.к. „Младост“ и кв. „Павлово“а. В хода й в полицията са доведени осем души, а след разпит петима са задържани в рамките на 24-часовата полицейска мярка за задържане. Трима от тях са криминално проявени. \r\nПри извършените множество процесуали действия на адреси в района са намерени иззети голямо количество наркотични вещества  - 2.3 кг марихуана, приблизително 1 килограм амфетамин и 243.71 г кокаин. Открита е и добре оборудвана оранжерия с 180 насаждения. \r\nРаботата на столичните криминалисти продължава и днес. Действията се провеждат под ръководството на Софийската градска прокуратура. Двама от задържаните са привлечени в качеството на обвиняеми, СГП е удължила мярката им до 72 часа.", "date": "2017.09.20", "title": "Големи количества марихуана, амфетамин и кокаин са открити при полицейската акция в столицата снощи"}
{"url": "http://www.focus-news.net/news/2017/09/20/2438023/ria-novosti-zhitelite-na-barselona-izlyazoha-na-protest-sled-arestite-na-ispanskata-politsiya.html", "text": "Две хиляди души се събраха на протест пред регионалното икономическо ведомство в Барселона, предава РИА Новости, като се позовава на статия във вестник Periodico.\r\nСъгласно разпространената информация, жителите на каталонската столица протестират срещу обиските и арестите, извършени от Гражданската полиция на Испания в сутрешните часове на вторник. \r\nВ града частично е нарушено движението на публичния транспорт.Тереза Герова", "date": "2017.09.20", "title": "РИА Новости: Жителите на Барселона излязоха на протест след арестите на испанската полиция"}
{"url": "http://www.focus-news.net/news/2017/09/20/2438024/blagoevgrad-turnir-po-tenis-na-kort-shte-se-provede-v-simitli-na-22-septemvri.html", "text": "Втори турнир по тенис на корт ще се проведе в Симитли. Това съобщи за предаването „Симитли – минало, настояще и бъдеще“ на Радио „Фокус“ – Пирин Таня Тасева, експерт „Връзки с обществеността“ към Община Симитли. Подтикнати от успеха на предишния турнир, който се проведе през месец май, в момента се работи усилено по създаването на нов такъв. Турнирът ще се проведе на директни елиминации, като всеки играч играе по една среща с друг участник и победителят продължава напред. Играят се 2 от 3 сета. Схемата за директни елиминации се сформира на случаен принцип. Жребият ще бъде теглен на място в градския парк в Симитли, в първия ден на турнира 22 септември от 10.00 часа. В момента текат записвания за турнира, като всеки желаещ може да се включи.\r\nЛивия НИНОВА", "date": "2017.09.20", "title": "Благоевград: Турнир по тенис на корт ще се проведе в Симитли на 22 септември"}
{"url": "http://www.focus-news.net/news/2017/09/20/2438025/po-sluchay-109-godini-ot-obyavyavaneto-na-nezavisimostta-vitseprezidentat-iliyana-yotova-shte-posreshtne-na-dondukov-2-detsa-ot-obshtina-karlovo.html", "text": "На 21 септември, четвъртък, от 13.45 часа в Президентската библиотека на „Дондуков“ 2 вицепрезидентът Илияна Йотова ще посрещне деца и ученици от Клуб „Родолюбие“, с. Дъбене, община Карлово. Това съобщиха от прессекретариата на държавния глава.\r\nВицепрезидентът ще отговаря на въпросите на младите си гости и ще ги запознае работата на институцията. Участниците от Клуб „Родолюбие“ ще изпълнят традиционни фолклорни песни и танци.   \r\nПосещението е организирано по повод 109-годишнината от обявяването на българската независимост.", "date": "2017.09.20", "title": "По случай 109 години от обявяването на Независимостта вицепрезидентът Илияна Йотова ще посрещне на „Дондуков“ 2 деца от община Карлово"}
{"url": "http://www.focus-news.net/news/2017/09/20/2438026/ministar-emil-karanikolov-dkk-shte-napravi-opit-na-pazaren-printsip-da-pridobie-aktsiite-na-dunarit-koito-sa-sobstvenost-na-kemira.html", "text": "Държавна консолидационна компания ще направи опит на пазарен принцип да придобие акциите на „Дунарит“, които са 100% собственост на „Кемира“. Това каза министърът на икономиката Емил Караниколов  на брифинг, на който беше представен анализ, извършен от ДКК и касаещ групата задължения „Хедж инвестмънт България“ АД, „Кемира“, „Авионамс“, „Дунарит“, както и актуалната ситуация в целия военно-промишлен комплекс, предаде репортер нa Агенция „Фокус“. „Ще направим всичко възможно да придобием акциите, защото както видяхме при „Авионамс“, това се получи и в момента дружеството работи изключително добре и изпълнява всичките си договори“, каза той.\r\nМинистър Караниколов припомни, че миналата седмица синдиците на КТБ обявиха публична продан за продажба на активи на вземания от задължените към банката страни –  това са „Хедж инвестмънт България“ АД и „Авионамс“ като солидарен длъжник. „Освен това като солидарен длъжник на 100% е и дружеството „Кемира“, което в момента се води собственик на „Дунарит“. На изнесената публична продан заявихме интерес за участие, тъй като част от тези вземания в размер на 42 млн. евро бяха освен на „Кемира“ още и на „Авионамс“ като солидарен длъжник и ако някой ги беше придобил, можеше да се тръгне на изпълнение срещу „Авионамс“. Във връзка с това ДКК заяви интерес да участва – на самия търг не се яви никой и, съгласно нормативната база, веднага след това можеше да започнат преговори. Задълженията бяха около 82 млн. лева, а продажната цена беше 67 млн. лева. На другия ден ДКК се яви на пряко договаряне – нещо, което законът допуска, и купи тези задължения за 38 млн. лева. След това извършихме допълнителна проверка и се констатира, че „Хедж инвестмънт България“ АД заедно с „Кемира“ и „Авионамс“ като солидарно отговорни дължат допълнително към други дружества около 50 млн. лева. Оттук нататък „Кемира“ като собственик на акциите на „Дунарит“ ще насочи изпълнението върху тези активи“, обясни министърът.\r\nЦветилена СИМЕОНОВА", "date": "2017.09.20", "title": "Министър Емил Караниколов: ДКК ще направи опит на пазарен принцип да придобие акциите на „Дунарит“, които са собственост на „Кемира“"}
{"url": "http://www.focus-news.net/news/2017/09/20/2438027/vladimir-gerasimov-odmvr-vidin-ot-nachaloto-na-godinata-v-oblastta-sa-registrirani-343-patnotransportni-proizshestviya-s-trima-zaginali.html", "text": "Тежките пътни произшествия на територията на Видинска област са регистрирани на главните пътища. Това каза на пресконференция главен инспектор началник сектор „Пътна полиция” в ОДМВР - Видин, предаде репортер на Радио „Фокус“ – Видин. Той посочи, че от началото на годината има три жертви от тежки катастрофи. За същия период миналата година жертвите са десет. „343 са пътнотранспортните произшествия, ранени са 59 души, а през миналата година са били 57. Тежките пътни произшествия територията на Видинска област са регистрирани предимно на главните пътища, водещи към вътрешността на страната. Най-честата причина за тях, както и в предходни периоди, е несъобразената скорост, неправилното изпреварване и отнемане на предимство“, каза главен инспектор Владимир Герасимов. Той добави, че двама души са загинали на път между селата Кутово, Антимово и Кошава и един е загинал на околовръстния път на Видин на разклона за село Слана Бара. В тези участъци местните пътни полицаи във връзка с операция „EDWARD“ в утрешния ден ще осъществят засилен контрол на скоростта.\r\nАнна ЛОЗАНОВА", "date": "2017.09.20", "title": "Владимир Герасимов, ОДМВР - Видин: От началото на годината в областта са регистрирани 343 пътнотранспортни произшествия с трима загинали"}
{"url": "http://www.focus-news.net/news/2017/09/20/2438028/prof-vasil-nikolov-nam-dobivat-na-sol-e-napravil-varnenskiya-nekropol-nay-bogatiya-ot-petoto-hilyadoletie-pr-hr.html", "text": "Дълги години се чудихме защо край Варна е най-богатият некропол от петото хилядолетие преди Христа, а това е заради солата. Това каза пред журналисти проф. Васил Николов от Националния археологически институт с музей към БАН, ръководител на екипа, който проучва най-стария солодобивен обект в Европа – Провадия-Солницата край Провадия, предаде репортер на Радио „Фокус“ – Варна. „От Карпатите до Бяло море и от Черно море до Босна, където има дребно производство – в този район няма друго добиване на сол. Тук са били монополисти. В този период обществото е било като модерното – познава йерархията, като липсва само унаследяването на собствеността. Каквото има – всичко влиза с теб в гроба. Твоите деца трябва сами да си осигурят престижа в обществото, няма престиж по наследство. Затова и Варненският некропол е толкова богат“, коментира проф. Васил Николов. По думите му най-рано йерархията в обществото възниква по долното течение на Провадийска река и около варненските езера.\r\nПроучванията на археологическия комплекс Провадия – Солницата, който включва солодобивен център и некропол, са започнали от 2005 година. В най-стария засега праисторически град в Европа са разкрити останки от двуетажни къщи, порти и защитни укрепления - огромни стени от каменни блокове, които са се издигали много нависоко около селището и които са били непознати като фортификационната система. От направени изследвания на обекта се предполага, че градът е бил населяван от близо 350 души в периода между 4 700 и 4 200 г. пр. н.е. – около 1 500 години преди появата на гръцката цивилизация. Градът се е препитавал в извличането на така ценната по онова време сол. Тя била изключително ценен ресурс и е имала стойност на разменна монета под формата на кюлчета.\r\nМарияна ВАЛЕНТИНОВА", "date": "2017.09.20", "title": "Проф. Васил Николов, НАМ: Добивът на сол е направил Варненския некропол най-богатия от петото хилядолетие пр. Хр."}
{"url": "http://www.focus-news.net/news/2017/09/20/2438029/obshtinite-poluchavat-300-000-leva-za-proekti-svarzani-s-balgarskoto-predsedatelstvo-na-saveta-na-es-2018.html", "text": "Всички общини в страната могат да кандидатстват за финансиране на проекти, свързани с регионалното измерение на Българското председателство на Съвета на ЕС 2018. Срокът за кандидатстване е месец ноември тази година. Инициативите трябва да бъдат проведени до 30 юни 2018 г. Това каза министърът за Българското председателство на Съвета на Европейския съюз 2018 Лиляна Павлова по време на работна среща с управителния съвет на Националното сдружение на общините в Република България (НСОРБ), съобщиха от пресцентъра на министерството.\r\nВ бюджета на министерството са заложени 300 000 лева за финансиране на регионални инициативи чрез грантовата схема. Те могат да бъдат разпределени между 95 общини. Максималната сума, която могат да получат, е 3000 лева, според решението на УС на НСОРБ. Средствата ще бъдат предоставени целево на всяка община с одобрен проект с отделно Постановление на Министерския съвет.\r\nПомощта за общините е насочена към подпомагане провеждането на информационни кампании, публични събития, чествания на значими дати от културните календари на общините или други прояви с акцент на Българското председателство. Целта е повишаване информираността на българските граждани за същността на ротационното председателство, на приоритетите, постигнатите резултати и приноса на страната ни за развитието на ЕС.\r\nПроекти, които вече са получили финансиране по други програми и процедури, включително и по линия на Работната програма в национален план на Комуникационна стратегия на Р България за ЕС 2017 г. и Културната програма на Българското председателство на Съвета на ЕС през 2018 г., не могат да кандидатстват и по тази схема, уточни министър Павлова. \r\nОфициални срещи извън столицата ще се провеждат в 9 общини. Събития са планирани в: Пловдив, Варна, Бургас, Велико Търново, Русе, Димитровград, Козлодуй и Самоков.\r\nПо време на дискусията с Националното сдружение на общините министър Павлова представи и приоритетите Триото Естония – България – Австрия, одобрени през юни т. г. и националните послания – консенсус, конкурентоспособност, кохезия. Тя посочи и културата като четвърти приоритет не само защото откриването у нас на 4 януари 2018 г. съвпада с началото Европейска година на културното наследство, а и защото за шестте месеца страната ни ще има възможност да представи богатото си културно-историческо наследство и постижения.\r\nПървото Българско председателство ще е отворено към гражданите, посочи министър Лиляна Павлова. Специален фокус по време на дискусиите у нас ще бъде поставен на проблемите на младежта и сигурността. Друг акцент на председателството ни ще е бързото изграждане на свързаност - инфраструктурна, дигитална и образователна – със страните от Западните Балкани и на тяхното бъдеще в Европейския съюз, отбеляза тя.\r\nСрещата днес е част от поредицата обсъждания на проекта на Програмата на Република България за Председателството на Съвета на ЕС (1 януари - 30 юни 2018 г.), която започнаха министерствата. През следващите два месеца дискусии ще бъдат проведени с: Народното събрание и постоянните комисии към него, президентската институция, представители на работодателските, синдикалните, браншовите и неправителствени организации, на академичната общност. Окончателният вариант на Програмата ще стане ясен през месец декември т.г., след като бъдат получени досиетата от Естонското председателство. Графикът на планираните публични събития по министерства е публикуван сайта на Министерството за Българското председателство на Съвета на ЕС 2018 и непрекъснато се обновява с нови събития.\r\nМнения по Програмата може да се изпращат и на: eu2018public@government.bg.", "date": "2017.09.20", "title": "Общините получават 300 000 лева за проекти, свързани с Българското председателство на Съвета на ЕС 2018"}
{"url": "http://www.focus-news.net/news/2017/09/20/2438030/vitsepremierat-tomislav-donchev-shte-uchastva-v-konferentsiya-za-badeshteto-na-obshtata-selskostopanska-politika.html", "text": "Заместник министър-председателят Томислав Дончев ще вземе участие в дебат, посветен на Общата селскостопанска политика след 2020 година - „ОСП след 2020 – Изборът на България“. Това съобщиха правителствената информационна служба. Инициативата събира за втори път в страната представители на различни държави-членки на ЕС и експерти в европейската политика по земеделието в дискусия за най-актуалните секторни въпроси - управление на риска, финансови инструменти, околна среда, социални аспекти и др. В рамките на дебата Франция, Испания, Ирландия и Полша ще представят националните си позиции за развитието и перспективите пред общата селскостопанска политика на ЕС. \r\n\t Участие в дебата ще вземат министърът на земеделието, храните и горите Румен Порожанов, представителите на Европейската комисия Иман Буут и Нивелин Ноев, експертите Арнд Спан и Алън Матюс и др. Представени с участие ще бъдат всички активни български браншови организации от секторите земеделие, хранително-вкусова промишленост и развитие на селските райони.", "date": "2017.09.20", "title": "Вицепремиерът Томислав Дончев ще участва в конференция за бъдещето на Общата селскостопанска политика"}
{"url": "http://www.focus-news.net/news/2017/09/20/2438031/ministar-valentin-radev-dobrite-usloviya-na-trud-kachestvenata-podgotovka-i-izpolzvaneto-na-savremenna-tehnika-sa-garantsiya-za-visoka-efektivnost-v-rabotata-na-sluzhitelite-na-mvr.html", "text": "Министърът на вътрешните работи Валентин Радев, главният секретар на МВР гл. комисар Младен Маринов и директорът на ГДПБЗН гл. комисар Николай Николов присъстваха на официалната церемония по откриване на обновената сграда на пожарната служба в Севлиево. На тържеството бе отслужен водосвет за здраве и успех на служителите. Това съобщиха от пресцентъра на МВР.\r\nВ словото си министър Радев заяви, че амбициите на министерството са в рамките на програмата да бъдат реновирани общо 22 сгради. Тези дейности не са и не могат да бъдат самоцел, допълни гл. комисар Николов. Те са важната стъпка за подобряване на условията на труд, за да изпълняват служителите от пожарните служби своите служебни задължения още по-отговорно и качествено. Вътрешният министър и гл. комисар Николай Николов благодариха на кмета на Севлиево Иван Иванов за доброто партньорство в името на общата цел – подобряване средата за сигурност на населението в общината. \r\nСградата на РСПБЗН, която е построена през 1954 година, бе основно реновирана със средства по програма „Региони в растеж“ и с финансово участие на Община Севлиево. Стойността на извършените строително-ремонтни дейности възлиза на над 320 хил. лв., 30 хил. от които са осигурени от Община Севлиево. Реализирането на проекта допринася за подобряване на работната среда на служителите, които се грижат за пожарната безопасност в общината, постигнато е намаляване на разходите за енергия и подобряване на експлоатационните характеристики на сградата. \r\nПреди церемонията, министър Радев, главният секретар на МВР и директорът на ГДПБЗН се запознаха с работата на новооткрития Общински координационен център, който в случаи на необходимост, при възникване на критични ситуации от различен характер, осигурява отлична възможност за бързо взаимодействие между община, полиция и пожарна служба. \r\nВ рамките на посещението министър Валентин Радев се срещна и със състава на ОДМВР-Габрово. На място той се запозна с условията, при които служителите работят и чу проблемите им. Вътрешният министър и главният секретар на МВР Младен Маринов разговаряха и с кмета на Габрово Таня Христова и обсъдиха възможностите за по-добро сътрудничество с оглед гарантиране на обществения ред и сигурността на гражданите в областния град.", "date": "2017.09.20", "title": "Министър Валентин Радев: Добрите условия на труд, качествената подготовка и използването на съвременна техника са гаранция за висока ефективност в работата на служителите на МВР"}
{"url": "http://www.focus-news.net/news/2017/09/20/2438032/sport-v-stara-zagora-shte-se-igrae-zvezdniyat-mach-mezhdu-legendite-ot-barselona-i-otbora-na-hristo-stoichkov.html", "text": "Дрийм тимът на Барселона ще гостува тази вечер на отбора на Христо Стоичков за футболна среща, която ще се играе на стадион „Берое“ в Стара Загора от 20:00 часа. \r\nПреди звездния мач Стоичков обяви, че в неговия отбор ще бъдат поканени само български футболисти, с които е играл по време на кариерата си. Общо 16 бивши играчи на Барселона ще участват в шоуто, което организаторите обещаха да превърнат в истински спектакъл за зрителите.", "date": "2017.09.20", "title": "Спорт: В Стара Загора ще се играе звездният мач между легендите от Барселона и отбора на Христо Стоичков"}
{"url": "http://www.focus-news.net/news/2017/09/20/2438033/afp-dogovorat-za-yadreno-razorazhavane-na-oon-shte-bade-podpisan-ot-51-strani.html", "text": "Новият договор за ядрено разоръжаване на ООН, който стана обект на силни критики от американска страна, ще бъде ратифициран от 51 страни, предава AFP .\r\nСпоразумението за забрана на ядреното оръжие, бе прието още през юли от 122 страни в ООН, като преговорите се водеха от Австрия, Бразилия, Мексико, ЮАР и Нова Зеландия.\r\nНито една от деветте ядрени сили – САЩ, Русия, Великобритания, Китай, Франция, Индия, Пакистан, Северна Корея и Израел, не взе участие в преговорите за договора.\r\nГенералният секретар на ООН Антонио Гутереш заяви, че това е крайъгълен камък, тъй като е първото многостранно споразумение за разоръжаване от последните две десетилетия.\r\n„Днес с право празнуваме един вододел. Сега трябва да продължим по трудния път към елиминирането на ядрените арсенали“, заяви Гутереш.\r\nДоговорът ще влезе в сила, когато поне 50 страни го ратифицират.\r\nПървият, който подписа споразумението, бе бразилският президент Мишел Темер. Симеон Миланов", "date": "2017.09.20", "title": "AFP: Договорът за ядрено разоръжаване на ООН ще бъде подписан от 51 страни"}
{"url": "http://www.focus-news.net/news/2017/09/20/2438034/sliven-obshtinskite-savetnitsi-ot-nova-zagora-podkrepiha-podpiska-za-chist-vazduh-initsiirana-ot-grazhdanska-initsiativa-nova-zagora-iska-da-disha.html", "text": "Общинските съветници от Нова Загора подкрепиха подписка за чист въздух, инициирана от Гражданска инициатива „Нова Загора иска да диша”, съобщиха от пресцентъра на Община Нова Загора. Съветниците приеха заложените в нея искания за основателни. На днешното заседание те приеха Докладна записка на Временната комисия за резултатите от водената преписка с институциите в Република България относно намиране отговори за причините, предизвикващи замърсяване на въздуха от завода за биогаз.\r\nВсички съветници се обединиха около тезата за добре свършена работа от страна на комисията и от изчерпване на нейните функции към този момент, като се взе решение председателят на Общинският съвет Георги Николов да изпрати докладната записка до президента и министър-председателя на Република България, както и до всички компетентни институции.", "date": "2017.09.20", "title": "Сливен: Общинските съветници от Нова Загора подкрепиха подписка за чист въздух, инициирана от Гражданска инициатива „Нова Загора иска да диша”"}
{"url": "http://www.focus-news.net/news/2017/09/20/2438035/veliko-tarnovo-43-detsa-se-vklyuchiha-v-arheologicheskata-shkola-na-krepostta-ryahovets-tova-lyato.html", "text": "43 деца се включиха в Археологическата школа на крепостта \"Ряховец\" през това лято. Това съобщи зам.-ръководител на проучванията на обекта Мая Иванова, предаде репортер на Радио “Фокус“ – Велико Търново. Иванова посочи, че децата на възраст от 12 до 17 години. Те са били разделени на две групи. По думите ѝ в рамките на две седмици участниците в школата са имали възможността да се докоснат до работата на археолога. Мая Иванова отбеляза, че децата са се научили как да работят с технически средства като метал детектор и нивелир. По думите ѝ децата са успели да овладеят и началните етапи от водене на полева инвентарна книга и полеви дневник. В рамките на проведените „Семейни съботи“ в Историческия музей в Горна Оряховица, участниците в школата, както и по-малки деца, са се включили в почистването на откритите през сезона, керамични фрагменти. Иванова добави, че те са се научили и как се реставрират съдове. Проведени са занимания и по рисуване на откритите находки. „Децата с голям интерес приемат работата ни. Те усещат и нашата отдаденост в професията. Смятам, че наистина инициативата е успешна и тепърва ще се развива, с мащабни дейности“, посочи Мая Иванова.\r\nАрхеологическата школа на \"Ряховец\" това лято се проведе за втора поредна година. Участие в двата сезона са взели общо 70 деца. „Археологическа школа „Ряховец“ е първата по рода си инициатива в България. Вече два сезона тя се реализира успешно. Целта на школата е децата да бъдат въведени в реалната археологическа среда, т.е. да се докоснат до материалите още в момента на тяхното откриване. Те идват в Музея, разглеждат експозициите, обяснява им се подробно, но е съвсем различно, когато видят разкриването на всяка една находка“, добави Мая Иванова.\r\nНадежда КРЪСТЕВА", "date": "2017.09.20", "title": "Велико Търново: 43 деца се включиха в Археологическата школа на крепостта „Ряховец“ това лято"}
{"url": "http://www.focus-news.net/news/2017/09/20/2438036/pazardzhik-veloprehod-shte-se-provede-v-rayona-na-yazovir-batak-i-hizha-dobra-voda-na-22-septemvri.html", "text": "Велопреход ще се проведе в района на язовир \"Батак\" и хижа „Добра вода” на 22 септември. Това съобщи за Радио „Фокус” – Пазраджик Иво Колчаков, организатор на събитието. По думите му маршрутът е с дължина около 50 км, а денивелация от около 800 м, като преминава през асфалтови пътища и туристически пътеки. „Всеки който иска, ще получи карта на хартиен носител с маршрута, който сме набелязали. За ползващите навигация ще има и трак. Цялата информация ще бъде налична в хижа „Добра вода”, уточни Колчаков. Той добави, че пред хижата има една голяма поляна, където желаещите могат да си опънат и палатки. Ентусиастите могат да получат повече информация във Facebook страницата на „Изкачване на Общината – Пазарджик 2017”.\r\nАлбена ЖИЛЕКОВА", "date": "2017.09.20", "title": "Пазарджик: Велопреход ще се проведе в района на язовир \"Батак\" и хижа „Добра вода” на 22 септември"}
{"url": "http://www.focus-news.net/news/2017/09/20/2438037/reuters-komandirat-na-iranskata-revolyutsionna-gvardiya-zayavi-che-sasht-tryabva-da-usetyat-bolezneni-reaktsiina-deystviyata-si.html", "text": "Командирът на иранската Революционна гвардия заяви, че САЩ трябва да усетят „болезнени реакции“ на действията си, след като президентът Доналд Тръмп разкритикува властите в Техеран пред ООН, предава Reuters.\r\nПо-рано Тръмп нарече Иран „корумпирана диктатура“, и го обвини в подкрепа на тероризма, както и дестабилизация на Близкия изток.\r\n„Заемането на твърда позиция срещу Тръмп е само началото на пътя“, каза генерал Мохамед Али Джафари пред иранските медии.\r\n„Това, което е стратегически важно, е Америка да усети повече болезнени реакции на действията, поведението и решенията, които Иран взима през идните месеци“, добави той. Симеон Миланов", "date": "2017.09.20", "title": "Reuters: Командирът на иранската Революционна гвардия заяви, че САЩ трябва да усетят „болезнени реакции“на действията си"}
{"url": "http://www.focus-news.net/news/2017/09/20/2438038/pazardzhik-izkopani-sa-novi-150-metra-po-traseto-na-avariraliya-vodoprovod-ot-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене. Това съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са изкопани още 150 линейни метра. До сега са изкопани общо 705 метра. В населените места са осигурени водоноски – 3 в село Попинци и по една в селата Левски, Елшица, Бъта, Оборище и Поибрене. Осигурена е и бутилирана минерална вода в селата Оборище, Поибрене, Левски, Елшица и Баня.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение изтича утре в 11.00 часа\r\nВаня НИКОЛОВА", "date": "2017.09.20", "title": "Пазарджик: Изкопани са нови 150 метра по трасето на авариралия водопровод от село Злокучене"}
{"url": "http://www.focus-news.net/news/2017/09/20/2438039/v-sofiya-shte-bade-predstavena-detskata-knizhka-sv-luka-doktora.html", "text": "На 21 септември  (четвъртък) от 18.00 часа в Плей парк (\"България Мол\", етаж 3) в София ще бъде представена детската книжка \"Св. Лука Доктора\", съобщи авторът на книгата Ангел Бончев. Представянето включва разкази за живота и знаменитите открития в медицината на свети Лука Кримски. Книгата ще бъде представена от свещеник Захарий Димитров и от автора ѝ.\r\nКнижката \"Свети Лука Доктора\" описва по подходящ за децата начин живота и част от чудесата на св. Лука Кримски. Чрез илюстрации (повече от 20) са изобразени и пресъздадени възлови моменти от светителския път на светеца лекар. Изданието, което се състои от 42 страници, наред със житието разказва и за множество чудеса, случили се с малки деца. Авторът обясни, че е искал малчуганите, които четат \"Свети Лука Доктора\", да почувстват ситуация, близка до тях и да припознаят себе си, като това да им даде надежда, че в най-тежката ситуация има към кого да се обърнат за помощ и подкрепа.\r\nВ реализацията на детската книга са участвали талантливата ямболска художничка Светла Цветанова, а редакцията е поверена на Емилия Маринова. Консултант е доц. Юрий Дачев, а дизайнът е на Веселина Запрянова.\r\nИзданието излиза с благословението на Негово Високопреосвещенство Пловдивския митрополит Николай и с подкрепата на фондация \"Бъдеще за децата по света\" и проф. д-р Георги Паскалев.\r\nКнижката може да бъде намерена само в православните храмове в България, а също така и на сайта на автора на \"Свети Лука Доктора\" - .", "date": "2017.09.20", "title": "В София ще бъде представена детската книжка \"Св. Лука Доктора\""}
{"url": "http://www.focus-news.net/news/2017/09/20/2438040/blic-sarbiya-kosovskata-armiya-shte-otgovarya-na-standartite-na-nato-tvardi-komandir.html", "text": "Косовските сили за сигурност (КСС) са напълно подготвени за трансформиране във Въоръжени сили на Косово, увери командирът Рахман Рама, допълвайки, че армията на най-младата държава на Балканите ще отговаря на стандартите на НАТО, пише сръбското издание Blic.\r\nВ интервю за портала Indeksonline Рама заяви, че отдавна е настъпило време Косово да има своя собствена армия, а необходимостта от създаването й не бива да бъде поставяно под съмнение.  \r\n„Време е Косово да има своя собствена армия като всяка демократична държава. Ние не изграждаме сили за нападение, а сили, основани на стандартите на НАТО, които ще служат на гражданите. Не мога да дам оценка за последствията, но не трябва да има дискусия дали е необходимо създаването им“, отбеляза косовският командир. \r\nРама отказа да коментира настояването на партията „Сръбска листа“, която се противопоставя на създаването на армията без да бъдат направени конституционни промени.\r\n„Това е по-скоро политически въпрос. Що се отнася до KСС, когато решението е взето, ние сме готови да го изпълним. Нашите планове са дългосрочни, средносрочни и краткосрочни. Направихме планове за нова мисия и когато се вземе решение, ние сме готови да я изпълним и да започнем с нашите планове и ангажименти\", увери Рама. \r\nПроектозаконът за косовската армия беше подготвен от президента Хашим Тачи през март, но по-късно бе оттеглен, припомня изданието. .Тереза Герова", "date": "2017.09.20", "title": "Blic (Сърбия): Косовската армия ще отговаря на стандартите на НАТО, твърди командир"}
{"url": "http://www.focus-news.net/news/2017/09/20/2438041/yambol-6-g-i-8-m-zatvor-i-globa-ot-100-000-lv-poluchi-iranets-prenesal-prez-granitsata-blizo-3-kg-opium.html", "text": "По внесен обвинителен акт на Окръжна прокуратура – Ямбол съдът наложи ефективно наказание от 6 г. и 8 м. „лишаване от свобода“ и „глоба“ от 100 000 лв. на иранския гражданин Сирус  Рушан (на 52 год.), съобщиха от пресцентъра на Окръжната прокуратура. Той е подсъдим за това, че на 7 февруари 2017 г. около 09:00 часа на ГКПП „Лесово“ с товарен автомобил марка „Волво“ и полу-ремарке към него, без надлежно разрешително пренесъл през границата на страната (от Република Турция към Република България) 2 921,160гр. високорисково наркотично вещество – опиум. \r\nОкръжен съд – Ямбол е разгледал делото при съкратено съдебно следствие. Наказанието трябва да бъде изтърпяно при първоначален „строг“ режим в затвора. Присъдата на Окръжен съд – Ямбол може да бъде обжалвана пред Апелативен съд – Бургас.", "date": "2017.09.20", "title": "Ямбол: 6 г. и 8 м. затвор и глоба от 100 000 лв. получи иранец, пренесъл през границата близо 3 кг опиум"}
{"url": "http://www.focus-news.net/news/2017/09/20/2438042/ria-novosti-balgariya-shte-povdigne-pred-es-vaprosa-za-svalyaneto-na-sanktsiite-sreshtu-rusiya.html", "text": "По време на председателството си на Съвета на Европейския съюз, България ще повдигне въпроса за свалянето на санкциите срещу Руската федерация, заяви българският премиер Бойко Борисов по време на срещата си с полския си колега Беата Шидло, предава РИА Новости.\r\n„Спокойно и прагматично трябва да намерим решение. Би било хубаво, ако намерим достатъчно аргументи и обединим усилията си за постигането на компромис. Но е важно да съхраним единството“, заяви премиерът Борисов цитиран от българските медии.\r\nТой добави, че „нищо все още не е решено“, както и че „предстои много работа“.\r\nБългарският министър-председател отбеляза, че още в разговора си с гръцкия премиер Алексис Ципрас, е обещал да повдигне въпроса за санкциите срещу Русия в Съвета на ЕС.\r\nБойко Борисов заяви, че санкциите на ЕС срещу Русия, не са изиграли своята роля. Според него, с Москва трябва да се развиват нормални и прагматични отношения.\r\nОт своя страна Беата Шидло каза, че Полша и балтийските страни са обезпокоени от това, което се случва в Украйна и Русия. Тя добави, че Варшава подкрепя санкциите срещу Русия. Симеон Миланов", "date": "2017.09.20", "title": "РИА Новости: България ще повдигне пред ЕС въпроса за свалянето на санкциите срещу Русия"}
{"url": "http://www.focus-news.net/news/2017/09/20/2438043/sport-dimitar-kuzmanov-otpadna-ot-turnira-v-sibiu.html", "text": "Димитър Кузманов отпадна във втория кръг на турнира по тенис от сериите „Чалънджър“ на червени кортове, който се играе в румънския град Сибиу.\r\nБългарският тенисист, който влезе в схемата като „щастлив губещ“,  бе победен с 2:6, 0:6 от италианеца Стефано Тревалия в мач, продължил 54 минути.", "date": "2017.09.20", "title": "Спорт: Димитър Кузманов отпадна от турнира в Сибиу"}
{"url": "http://www.focus-news.net/news/2017/09/20/2438044/pazardzhik-vik-investira-v-poddarzhaneto-i-remonta-na-infrastrukturata-na-teritoriyata-na-obshtinite-pazardzhik-septemvri-i-lesichovo.html", "text": "ВиК - Пазарджик инвестира в поддържането и ремонта на инфраструктурата на територията на общините Пазарджик, Септември и Лесичово. Това каза за Радио „Фокус“ – Пазарджик инж. Димитър Мишев от ВиК - Пазарджик. Той обясни, че специалисти и техници от дружеството се грижат тя да е в добро състояние и потребителите да получават чиста и питейна вода. „Изхвърлянето на мокри кърпички и други неразтворими отпадъци – найлонови торбички, пластмаса, стъкло, в канализацията, създава проблеми с нейната проводимост. Всички тези неща запушват канализационните тръби, тъй като са неразтворими и създават проблеми на нас и на нашите потребители“, обясни Мишев. Той призова отново абонатите на дружеството да не изхвърлят тези отпадъци в канализационната мрежа, за да спестят разходи както на дружеството, така и на себе си, за нейното отпушване и поддържане.\r\nВаня НИКОЛОВА", "date": "2017.09.20", "title": "Пазарджик: ВиК инвестира в поддържането и ремонта на инфраструктурата на територията на общините Пазарджик, Септември и Лесичово"}
{"url": "http://www.focus-news.net/news/2017/09/20/2438045/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani-na-25-septemvri.html", "text": "Народният представител от ПП ГЕРБ – Варна Емилия Милкова ще има приемен ден за граждани на 25 септември. Това съобщиха от пресцентъра на ПП ГЕРБ – Варна. Милкова ще отговаря на въпроси на варненци от 14.00 до 16.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052/ 600 015.", "date": "2017.09.20", "title": "Варна: Народният представител от ПП ГЕРБ Емилия Милкова организира приемна за граждани на 25 септември"}
{"url": "http://www.focus-news.net/news/2017/09/20/2438046/darzhavniyat-glava-rumen-radev-uchastva-v-priema-na-prezidenta-na-sasht-donald-tramp-za-rakovoditelite-na-delegatsii-na-72-ata-sesiya-na-obshtoto-sabranie-na-oon.html", "text": "Държавният глава Румен Радев участва в приема на президента на САЩ Доналд Тръмп за ръководителите на делегации на 72-ата сесия на Общото събрание на ООН. Това съобщиха от прессекретариата на държавния глава.", "date": "2017.09.20", "title": "Държавният глава Румен Радев участва в приема на президента на САЩ Доналд Тръмп за ръководителите на делегации на 72-ата сесия на Общото събрание на ООН"}
{"url": "http://www.focus-news.net/news/2017/09/20/2438047/vremennata-komisiya-za-protsedurata-po-izbor-na-nov-tip-boen-samolet-prie-finalniya-doklad-za-deynostta-si.html", "text": "На последното си заседание Временната комисия за проучване на изпълнението на процедурата по избор на нов тип боен самолет прие финалния доклад за дейността си, предаде репортер на Агенция „Фокус“. Той бе приет с 13 гласа „за“ и 6 „против“. По време на дебатите народният представител от ДПС Джейхан Ибрямов посочи, че въпреки че комисията ще излезе с решение на базата на финалния доклад, драмите в последните няколко дни, не говорят добре за държавата. „Всички наши партньори няма ли да посочат нас като държава като остров на нестабилност, а ние не искаме да е така“, попита той. „Престрелките между президент и премиер не са хубави, размятания на амнистии в медиите не са хубави“, заяви Джейхан Ибрямов и уточни, че финалният доклад е бил в медиите преди членовете на комисията да се запознаят с него. Владимир Тошев от ГЕРБ коментира: „Не считам, че сме излезли извън статута и правата си, защото никъде в доклада не се говори нито поименно, нито се нарушава реда за работа на комисията по отношение на процедурата“. „Никъде в доклада не е даден отговорът какъв тип боен самолет е необходим за авиацията. Дали да бъде лек изтребител или много целеви, дали самолетът да изпълнява задачи по дежурство или да може да извършва разузнаване, да дава информация“, заяви той. Симеон Симеонов от ДПС посочи: „Ако не се отделят средства за летателен състав ще стане така, че няма да има кой да се качи на този изтребител“. „Бюджет 2018 е изключително важен, ако няма някаква поправка каузата е загубена“, заяви той. Зам.-председателят на ПГ на БСП Жельо Бойчев посочи, че комисията не може да изпълни целта си като политическа задача. „Започвам да се изкушавам дали да не подкрепя този доклад. Причината е, че от трибунал към президента Радев се превърна в трибунал към министър Ненчев“, коментира той. Според него българското правителство е имало всички правомощия и отговорности да приключи процедурата за изтребителите, както намери за добре. Депутатът от ГЕРБ Маноил Манев посочи: „Като видях как се радват от БСП, че бил виновен еди кой си министър- говорите за трибунал, а работата на комисията на НС не е да произнася присъди към хора“. Спас Панчев от БСП обясни: „България вече можеше да разполага с изтребители ако имаше средства и ако имаше министър, който да каже да поели сме ангажимент“. „Доволен съм, че има предложение на нов самолет, но какво ще е бъдещето зависи от бюджета“, допълни той. Председателят на Временната комисия Емил Христов посочи: „Като комисия сме задължени да докладваме изводите. Да направим изводи, а да не формулираме решения, няма да е коректно“. „Не ни беше поставена задача да проследяваме как и защо са променяни коефициенти и параметри. Занимавахме се с политическата страна, по ръководството и контрол на процеса“, каза още той. \r\nБиляна ИВАНОВА", "date": "2017.09.20", "title": "Временната комисия за процедурата по избор на нов тип боен самолет прие финалния доклад за дейността си"}
{"url": "http://www.focus-news.net/news/2017/09/20/2438048/veliko-tarnovo-pred-sgradata-na-obshtinata-e-izgradena-stsena-za-chestvaniyata-na-109-godini-ot-obyavyavaneto-na-nezavisimostta-na-balgariya.html", "text": "Пред сградата на Общината е изградена сцена за честванията на 109 години от обявяването на Независимостта на България, предаде репортер на Радио „Фокус“ – Велико Търново. На 22 септември на нея ще се изявят любителски формации от Велико Търново. Програмата им ще бъде представена от 13.30 до 16.30 часа. За 17.00 часа е предвиден концертът на Николина Чакърдъкова и Неврокопски Танцов Ансамбъл, които ще поведат традиционното Голямото Търновско хоро.\r\nОбщина Велико Търново е подготвила богата програма по повод празника. Официалната част ще започне още в 07.30 часа, когато Негово Високопреосвещенство Великотърновският митрополит Григорий ще отслужи Празнична света литургия в църквата „Св. 40 мъченици“. След това ще се извърши водосвет и поръсване на бойното знаме на НВУ „Васил Левски” и на знамената на държавни и общински институции, учебни заведения и неправителствени организации. \r\nВ 10.30 часа честванията се пренасят на крепостта Царевец, където ще се състои военен ритуал за издигане националното знаме на Република България. Ще бъде извършен празничен благослов, а след това ще бъдат поднесени венци и цветя на Пирамидата на Независимостта. От Царевец ще тръгне празнично шествие, което ще завърши с полагане на гирлянди на паметник „Майка България”. В 12.30 часа жителите и гостите на града ще могат да се насладят на шоу-спектакъла на участниците в ХІ Международен фестивал на военните оркестри. \r\nТържествата продължават и вечерта. От 19.00 часа представителна част на НВУ „Васил Левски” ще изпълни строеви хватки с оръжие от на площад „Цар Асен І”. Празникът ще завърши с тържествена заря-проверка и Аудио-визуалния спектакъл „Царевград Търнов – звук и светлина” от 20.15 часа.\r\nНадежда КРЪСТЕВА", "date": "2017.09.20", "title": "Велико Търново: Пред сградата на Общината е изградена сцена за честванията на 109 години от обявяването на Независимостта на България"}
{"url": "http://www.focus-news.net/news/2017/09/20/2438049/reuters-amerikanskiyat-poslanik-v-oon-zayavi-che-kritikite-na-donald-tramp-sreshtu-sporazumenieto-s-iran-ne-znachat-otteglyane-na-sasht-ot-nego.html", "text": "Американският президент Доналд Тръмп, не харесва ядреното споразумение с Иран, но речта му в ООН не значи, че САЩ ще напуснат пакта, заяви посланикът на Вашингтон в организацията Ники Хейли, цитирана от Reuters .\r\n„Това не е ясен сигнал, че той планира да се оттегли от пакта. Това е ясен сигнал, че не е доволен от споразумението“, заяви Хейли.\r\nАгенция „Фокус“ припомня, че през октомври американският президент трябва да оцени резултата от ядреното споразумение с Техеран. Ако оценката е негативна, конгресът ще има 60 дена, за да реши дали да наложи отново санкциите, които бяха свалени през 2015-та година. Симеон Миланов", "date": "2017.09.20", "title": "Reuters: Американският посланик в ООН заяви, че критиките на Доналд Тръмп срещу споразумението с Иран не значат оттегляне на САЩ от него"}
{"url": "http://www.focus-news.net/news/2017/09/20/2438050/povdignati-sa-dve-obvineniya-sreshtu-uchenika-koyto-prebi-uchitelya-si-v-sadovo-obzor.html", "text": "Ученикът, който преби учителя си в Садово, е задържан за 72 часа. Това съобщиха за Радио „Фокус“ - Пловдив от Районната прокуратура в Асеновград. Срещу 17-годишния младеж са повдигнати две обвинения – за хулиганство, извършено с особена дързост и цинизъм, и нанасяне на лека телесна повреда на учител. Предстои да бъде преценено дали ще бъде внесено искане в Районен съд – Асеновград за вземане на най-тежката мярка „Задържане под стража“ спрямо обвиняемия. В хода на разследването са извършени разпити на свидетели, назначени са съдебно-медицинска експертиза на пострадалия учител и съдебно-психиатрична експертиза на ученика. Междувременно стана ясно, че здравословното състояние преподавателя е добро, като още вчера следобед е бил изписан от болницата и възстановяването му продължава в домашни условия. Пострадалият учител има 13-годишен стаж. Агресията срещу него стана във вторник, малко преди обед. Предстоят срещи с родителите на побойниците от Садово.\r\nДиректорът на Селскостопанската гимназия в Садово Димитър Йорданов заяви, че в момента учителят е в болнични. Той коментира, че никой от колектива няма обяснение за проявената агресия над колегата им. Димитър Йорданов съобщи, че през следващата седмица ще се свика педагогическия съвет, за да се реши какво да бъде наказанието на тримата ученици, които са от ромски произход. До момента те не са имали наказания. Според директора на гимназията предстои до дни да се направи и специално обучение на преподавателския колектив за противодействие на агресията, ще се проведе и родителска среща още следващата седмица.\r\nКристиян ГАРОВ", "date": "2017.09.20", "title": "Повдигнати са две обвинения срещу ученика, който преби учителя си в Садово (ОБЗОР)"}
{"url": "http://www.focus-news.net/news/2017/09/20/2438051/ministar-nikolina-angelkova-provede-rabotna-sreshta-s-generalniya-direktor-na-der-touristik.html", "text": "Министърът на туризма Николина Ангелкова проведе работна среща за подготовката на сезон Лято 2018 с Ролф-Диетер Малтцан, директор на германската туристическа фирма Der Touristik, съобщиха от пресцентъра на министерството. Ръководителят на един от най-големите световни туроператори пристигна в София, за да представи резултатите от приключващия летен сезон 2017 към този момент. На срещата бяха обсъдени и перспективните и бъдещите приоритети за задълбочаване на сътрудничеството между двете страни.\r\nЗа периода януари-юли, по данни на Министерството на туризма, страната ни е била посетена от 453  хил. германски туристи, с което отчитаме ръст от 8,8% в сравнение със същия период за миналата година. Това заяви министър Ангелкова по време на срещата с управителя на Der Touristik. „И тази година отчитаме силен ръст от Германия, което ни стимулира да работим още по-целенасочено за развитието на немския пазар“, допълни още тя. Министърът подчерта, че основните маркетингови и рекламни цели за сезон Лято 2018 са увеличаването на обема на входящия туристопоток, високата добавена стойност на туристическите продукти, преодоляване на сезонността и привличане на високоплатежоспособни туристи от генериращи пазари, сред които е и Германия. „Адекватното и добре планирано маркетиране на страната ни е съществено за утвърждаването на България като топ туристическа дестинация“, каза още тя.\r\nОт своя страна Малтцан подчерта, че България започва да се възприема като дестинация, която предлага качествен туристически продукт, което значително повишава и търсенето на страната ни от немските потребители. В хода на срещата той представи предстоящите приоритети и цели, които Der Touristik ще предприеме за предлагането на дестинация България на своите клиенти.", "date": "2017.09.20", "title": "Министър Николина Ангелкова проведе работна среща с генералния директор на Der Touristik"}
{"url": "http://www.focus-news.net/news/2017/09/20/2438052/krib-se-obyavi-protiv-novite-tarifi-na-bulgartransgaz.html", "text": "Във връзка с планираното въвеждане на новия Входно-изходен тарифен модел, КРИБ изпрати становище в подкрепа на позицията на БФИЕК, до Иван Иванов - председател на Комисията по енергийно и водно регулиране (КЕВР), Теменужка Петкова - министър на енергетиката и Емил Караниколов - министър на икономиката. В отвореното писмо КРИБ обявява несъгласието си за влизане в сила на Входно-изходния тарифен модел и режим за балансиране от 01/10/2017г., по предвидения от Булгартрансгаз ЕАД и КЕВР начин - от една страна противоречащ на европейските изисквания и позволяващ на Булгартрансгаз ЕАД да злоупотребява с монополното си положение, а от друга излагащ на показ незаинтересоваността и некомпетентността на енергийния регулатор при осъществяване на контрол върху пазара на природен газ. Това съобщиха от пресцентъра на Конфедерация на работодателите и индустриалците в България (КРИБ).\r\n\"Преносният оператор не изготви и не представи оценка от въздействието върху пазара на избрания от него нов тарифен модел, въпреки многократното настояване на ползвателите на мрежата и клиентите на природен газ. Независимо от това възнамерява, с подкрепата на КЕВР, да пристъпи към въвеждането му от 1 октомври 2017 година, без реална представа за ефекта и последствията\", се казва в писмото.\r\n\"На проведената на 05/09/2017г. в Министерство на енергетиката среща с бизнеса, който беше поканен едва часове по-рано, Булгартрансгаз ЕАД представи анализ на повишението в цените, но този анализ не отчита заявките и последващите корекции на крайните клиенти, които водят до драстичното поскъпване на разходите, въпреки че тази информация им е била предоставена от Обществения доставчик. По този начин Булгартрансгаз ЕАД продължава да заблуждава обществото, че поскъпване няма, докато за себе си гарантира надвзет приход.\r\nМинистър Петкова обяснява нуждата от влизане в сила на новите тарифи с изискванията на Регламент 715/2009 на ЕС, но начинът по който България планира да го въведе противоречи именно на изискванията на този Регламент тарифите да бъдат недискриминационни, разходноориентирани и невъзпрепятстващи трансграничната търговия с природен газ.\r\nПредложените от Булгартрансгаз ЕАД тарифи лишават българската индустрията от конкурентоспособност и затрудняват, чрез значително поскъпване, вноса на природен газ от алтернативни на руския газ източници, гарантирайки продължаваща пълна зависимост на страната ни от руските доставки.\r\nРешение на проблема и до момента не е предложено от министър Петкова, а единствено се правят опити за отклоняване на публичното внимание от същинските проблеми.\r\nВ тази връзка заявяваме готовността си да защитим българската индустрия и представлявания от нас бизнес със 177 хиляди заети и да преминем към незабавни протестни действия, в случай че правителството не отложи въвеждането на промените до отстраняване на всички проблеми в избрания от Булгартрансгаз ЕАД модел и при спазване на сроковете, установени в Методиките\", се посочва в отворено писмо на КРИБ относно новите тарифи на Булгартрансгаз ЕАД.", "date": "2017.09.20", "title": "КРИБ се обяви против новите тарифи на Булгартрансгаз"}
{"url": "http://www.focus-news.net/news/2017/09/20/2438053/reuters-filipinskite-sili-za-sigurnost-eliminiraha-devet-maoistki-buntovnitsi.html", "text": "Филипински войници елиминираха девет маоистки бунтовници в едно от най-големите сражения в страната, откакто през май бяха започнати мирни преговори за прекратяването на конфликта, продължил пет десетилетия, предава Reuters .\r\nЕдин филипински ефрейтор бе ранен в сражението, което продължи 25 минути и се случи в провинция Нуева Екиха, намираща се на 220 километра от столицата Манила.\r\nФилипинските войници влезли в селото, където по-късно стана сражението, след като получили информация за наличието на въоръжени мъже в областта.\r\nСрещу тях се изправили 15 герили от „Новата народна армия“, от които въоръжените сили елиминирали девет. Симеон Миланов", "date": "2017.09.20", "title": "Reuters: Филипинските сили за сигурност елиминираха девет маоистки бунтовници"}
{"url": "http://www.focus-news.net/news/2017/09/20/2438054/direktsiya-avariyna-pomosht-i-preventsiya-kam-stolichnata-obshtina-shte-provede-obuchenie-na-uchenitsi-ot-4-klas-ot-104-su-na-21-septemvri.html", "text": "Дирекция „Аварийна помощ и превенция“ към Столичната община ще проведе обучение на ученици от 4 клас от 104 СУ за реакция при бедствия, аварии и катастрофи, съобщиха от пресцентъра на Столична община. По време на обучението 130 деца  ще получат знания в областта на аварийната помощ, ще разгледат техниката на аварийно-спасителното звено на общината и самите те ще участват в „спасителни операции“.\r\nЗанятията ще се състоят на 21 септември от 9.00 часа на  учебния полигон на Общината на  ул. „Незабравка“ 17.", "date": "2017.09.20", "title": "Дирекция „Аварийна помощ и превенция“ към Столичната община ще проведе обучение на ученици от 4 клас от 104 СУ на 21 септември"}
{"url": "http://www.focus-news.net/news/2017/09/20/2438055/veliko-tarnovo-s-12-000-leva-shte-bade-obnovena-zala-arheologiya-v-istoricheski-muzey-gorna-oryahovitsa.html", "text": "С 12 000 лева ще бъде обновена зала „Археология“ в Исторически музей – Горна Оряховица. Това съобщи директорът на културната институция Пламен Мадемов, предаде репортер на Радио „Фокус“ – Велико Търново. Той посочи, че Музеят е спечелил проект пред Министерство на културата. Ремонтните дейности ще бъдат извършвани в периода от края на месец септември до месец ноември. Залата за постоянна експозиция „Археология“ ще бъде напълно обновена. Предвижда се да бъдат поставени и нови витрини. Мадемов каза още, че това ще даде възможност да бъдат представени интересните находки, открити по време на подновените археологически проучвания на крепостта \"Ряховец\". „Много от тях заслужават да влязат в постоянната експозиция. Мисля, че ще се получи доста обогатена и приятна експозиция“, посочи Мадемов. Той добави, че проектът предвижда и изграждането на интерактивен панел с пъзел, свързан с познанието за крепостта \"Ряховец\".\r\nНадежда КРЪСТЕВА", "date": "2017.09.20", "title": "Велико Търново: С 12 000 лева ще бъде обновена зала „Археология“ в Исторически музей – Горна Оряховица"}
{"url": "http://www.focus-news.net/news/2017/09/20/2438056/v-nyu-york-prezidentat-rumen-radev-uchastva-v-globalniya-biznes-forum-na-maykal-blumbarg.html", "text": "В Ню Йорк президентът Румен Радев участва в Глобалния бизнес форум на Майкъл Блумбърг, съобщиха от прессекретариата на държавния глава. По време на срещата държавният глава размени мнения по политически и икономически въпроси с Майкъл Блумбърг, както и със Сесилия Атиас.", "date": "2017.09.20", "title": "В Ню Йорк президентът Румен Радев участва в Глобалния бизнес форум на Майкъл Блумбърг"}
{"url": "http://www.focus-news.net/news/2017/09/20/2438057/blagoevgrad-maratonat-pirin-ultra-2017-shte-se-provede-v-bansko-na-22-septemvri.html", "text": "Маратон Пирин Ултра 2017 ще започне в Банско на 22 септември. Това съобщиха от пресцентъра на Община Банско. Стартът на ултрамаратона ще бъде даден в 6.00 сутринта. От центъра на планинското градче, състезателите ще се отправят към върховете и долините на Пирин.  Екипи на 8 подкрепителни пункта (х. \"Демяница\", х. \"Пирин\", х. \"Беговица\", х. \"Синаница\", х. \"Загаза\", х. \"Сенекос\", х. \"Яворов\", х. \"Вихрен\") ще подпомагат бегачите в битката с трасето и безмилостния терен. Старт/Финалът на състезанието и тази година ще бъде позициониран на централния площад в гр. Банско, където на голям екран ще може да се следи движението на участниците чрез GPS система за проследяване. Онлайн, движението на бегачите ще може да се следи и на официалния сайта на състезанието. Максималното време, отредено за преминаване на Трасе Б (70 км) е 30 часа, а за Трасе А (150 км) – 50 часа. Награждаването на победителите на двете трасета ще се проведе съответно на 23 Септември (Събота) от 14.00 часа и 24 Септември (Неделя), отново от 14.00 часа. Пирин Ултра 2017 се провежда с подкрепата на Министерството на околната среда и водите, и под патронажа на Национален парк „Пирин“, чиято 55 годишнина честваме през 2017 г.\r\nПрез 2016 година ултрамаратонът Пирин Ултра спечели любовта на бегачи, зрители и любители на планинското бягане. Една година по-късно отново ще бъде даден стартът на една от най-трудните ултри в България. Пирин отново ще постави високи препятствия пред всички желаещи да покорят неговите пътеки, низини и върхове. Тазгодишното издание ще се проведе от 21 до 24 Септември и участие ще вземат 145 състезателя от България, Румъния, Чехия, Италия, Унгария, Ирландия, Гърция и Турция. Трасетата отново ще бъдат две: Трасе А – 150 км и Трасе Б – 70км, като промяна в маршрутите няма.", "date": "2017.09.20", "title": "Благоевград: Маратонът Пирин Ултра 2017 ще се проведе в Банско на 22 септември"}
{"url": "http://www.focus-news.net/news/2017/09/20/2438058/ventseslava-genova-ruo-varna-dete-postrada-po-vreme-na-igra-v-dvora-na-uchilishte-p-r-slaveykov-predi-nachaloto-na-uchebniya-den.html", "text": "Дете пострада по време на игра в двора на училище „П. Р. Славейков” преди началото на учебния ден. Това каза за Радио „Фокус” – Варна Венцеслава Генова, началник на Регионално управление на образованието (РУО) във Варна. Тя обясни, че детето е било в двора на основното училище в изчакване на началото на учебните часове. „Играло е на съоръженията на спортната площадка. Детето е паднало и се е ударило. Веднага му е била осигурена медицинска помощ и отведено в Спешния център. Родителите му са били уведомени и също са отишли в центъра”, обясни Генова. Направени са необходимите медицински изследвания, като за живота на детето няма опасност, подчерта Венцеслава Генова.\r\nМарияна ВАЛЕНТИНОВА", "date": "2017.09.20", "title": "Венцеслава Генова, РУО – Варна: Дете пострада по време на игра в двора на училище „П. Р. Славейков” преди началото на учебния ден"}
{"url": "http://www.focus-news.net/news/2017/09/20/2438059/mosv-kachestvoto-na-vazduha-se-podobryava-no-obshtinite-tryabva-da-predpriemat-oshte-merki.html", "text": "Проблемът със замърсяването на въздуха е изключително сериозен и за решаването му трябва да бъдат положени усилия на всички нива. Обявих това за приоритет още с встъпването си в длъжност, защото качеството на атмосферния въздух е пряко свързано със здравето на хората, но той е и много труден за решаване. Това каза министърът на околната среда и водите Нено Димов пред депутатите от парламентарните комисии по околна среда и по здравеопазване, които обсъдиха на съвместно заседание чистотата на въздуха и мерките за подобряването му, съобщиха от пресцентъра на МОСВ. \r\nПревишенията на фини прахови частици (ФПЧ10) е основен проблем за качеството на въздуха в селищата. Според анализа на данните продължава тенденцията за намаляване на броя  на превишенията и на стойностите на средногодишната концентрация. „Наблюденията са от измервания за последните 6 години при различни метеорологични условия. Нормите в българското и европейското законодателство още не са достигнати, но подобрението е устойчива тенденция“, подчерта министър Димов. \r\nДанните от измерванията за качеството на въздуха през 2016 г. показват, че вече има общини с постигнати изисквания за качеството на въздуха – като Девня, Добрич, Пирдоп и Сливен. „Това е положителна тенденция, при условие че доскоро България не докладваше пред ЕК нито една община в съответствие с изискванията. Проблемът трябва да е ясно адресиран от местната власт, която да вземе мерки за намаляване на замърсяването“, категоричен бе министърът. \r\nКачеството на въздуха ще бъде приоритетна тема и за българското председателство на ЕС. „Не само България, но още 15 държави са изправени пред наказателна процедура за качеството на въздуха“, каза Нено Димов. С решение на Съда на ЕС от 5 април т. г. България бе осъдена за неспазване на нормите за съдържание на ФПЧ10 в атмосферния въздух за периода 2007-2014 г. и за липса на планове за подобряване на въздуха. Сега общините и МОСВ работят за решаване на проблема. \r\nМерките за подобряване качеството на въздуха са в две посоки. По ОПОС 2014-2020 се предоставя ресурс от 115 млн. лв. на проблемните общини. В момента всички имат приети програми за това или са в процес на актуализация на общинските планове. Сключени са договори с общините Асеновград, Благоевград, Варна, Враца, Гълъбово, Димитровград, Монтана, Несебър, Перник, Пловдив, Шумен. „От общинските власти зависи колко ефективно ще използват средствата. Те трябва точно да определят причините за замърсяването, начините за решаване на проблема, но и възможните източници на финансиране и сроковете за решаване на проблема с качеството на въздуха“, подчерта министърът. Общините регистрират два основни източника на замърсяване – битовото отопление с твърди гориво и стария автомобилен парк. \r\nРазработва се Национална програма за качеството на атмосферния въздух с Международната банка за възстановяване и развитие. Тя се финансира по проект в рамките на ОПОС и трябва да е готова до март 2018 г., сред което ще бъде приета от Министерския съвет. Документът ще набележи политики и мерки, които общинските власти не са в състояние да планират и приложат самостоятелно. Междуведомствена работна група трябва да анализира възможните мерки при горивата за битово отопление, като се стимулира ползването на въглища с по-висока калоричност и по-ниско съдържание на сяра и пепел. Друга работна група ще определи начините за подобряване качеството на въздуха при автомобилния транспорт и характеристиките, на които трябва да отговарят автомобилите. \r\nМинистър Нено Димов коментира пред парламентарните комисии протестите в село Труд и Нова Загора срещу миризмите от дейността на биоцентралите там. „Ние нямаме законодателно основание за решение на проблема. След разговори с Министерството на здравеопазването започваме работа по нов регламент за отстояние на обектите от населените места, защото старата наредба е отменена. Инсталациите за биомаса са съвременни технологии за решаването на екологични проблеми, но те работата им не може да е за сметка на здравето и комфорта на хората в района“, категоричен беше министърът на околната среда и водите.", "date": "2017.09.20", "title": "МОСВ: Качеството на въздуха се подобрява, но общините трябва да предприемат още мерки"}
{"url": "http://www.focus-news.net/news/2017/09/20/2438060/predsedatelyat-na-narodnoto-sabranie-dimitar-glavchev-razgovarya-s-polskiya-ministar-predsedatel-beata-shidlo-za-razvitieto-na-otnosheniyata-mezhdu-balgariya-i-polsha.html", "text": "Председателят на Народното събрание Димитър Главчев разговаря с полския министър-председател Беата Шидло. Това съобщиха от пресцентъра на Народното събрание. Двамата дадоха висока оценка на развитието на отношенията между България и Полша. Нашите контакти са приятелски и са основани на историческите и културните връзки между двата народа и на членството на страните ни в ЕС и в НАТО, беше подчертано на срещата. \r\n\"Необходимо е да бъде насърчен диалогът и взаимодействието на парламентарно равнище\", подчерта на Димитър Главчев. Той уточни, че и в двата парламента има сформирани Групи за приятелство и те могат да играят важна роля за развитието и задълбочаването на двустранните отношения. \r\nПолският премиер посочи, че Полша очаква с големи надежди предстоящото българско председателство на Съвета на ЕС. Тя отбеляза доброто сътрудничество между двете страни в рамките на Съюза и сходните им позиции по темата за европейската перспектива на Западните Балкани. \r\nПредседателят на Народното събрание Димитър Главчев подчерта, че европейската перспектива на страните от Западните Балкани ще бъде ключов приоритет в програмата българското председателство. \"Смятаме, че дебатът за бъдещето на Европа е свързан с европейската перспектива на тези страни и тяхното приобщаване е важен инструмент за консолидиране на реформите\", добави той. Димитър Главчев посочи, че не случайно е избрано и мотото на българското председателство - „Съединението прави силата”. \r\nМинистър-председателят на Полша Беата Шидло отбеляза, че двете страни си партнират в редица области, но има още възможности сътрудничеството да бъде разширено. \"Съществува потенциал за развитие на по-интензивни контакти в областта на инфраструктурата и културата\", подчерта тя. \r\nСлед срещата председателят на Народното събрание Димитър Главчев показа на полския премиер пленарната зала на българския парламент. \r\nНа разговора в Народното събрание присъстваха председателят на Комисията по външна политика Джема Грозданова, председателят на Комисията по европейски въпроси и контрол на европейските фондове Кристиан Вигенин и председателят на Групата за приятелство България – Полша Ерол Мехмед.", "date": "2017.09.20", "title": "Председателят на Народното събрание Димитър Главчев разговаря с полския министър-председател Беата Шидло за развитието на отношенията между България и Полша"}
{"url": "http://www.focus-news.net/news/2017/09/20/2438061/emil-hristov-gerb-ministerstvoto-na-otbranata-shte-reshi-na-kakav-etap-shte-bade-varnat-proektat-za-iztrebitelite.html", "text": "На какъв етап ще бъде върнат проектът за изтребители ще реши МО като ръководство на базата на решението на НС и оценката и предложенията на специалистите. Това каза пред журналисти Емил Христов от ГЕРБ, председател на Временната комисия за проучване на изпълнението на процедурата по избор на нов тип боен самолет след приемането на финалния доклад за дейността й, предаде репортер на Агенция „Фокус“. „Нормално би било те да преценят ще искат ли нови оферти и ще се съобразят ли с направени нови оферти от тримата участника“, посочи той. „Да оставим МО да вземе решение по въпроса, комисията нямаше за цел да се занимава с нови оферти и участници. Трябваше да направим изводи и предложения, по никакъв начин не фигурира предложение или намек за съобразяване с каквото и да било. Те ще вземат решението“, обясни Емил Христов. „Нямаме за цел да рестартираме проекта, не сме комисия, която трябва да направи това. Даваме своите изводи и предложения, дали ще бъде рестартиран зависи от МО“, уточни народният представител от ГЕРБ. „Докладът трябва да бъде приет от НС и след това да бъде изпратен на МО. Бихме искали да не се връщаме в изходно положение, да не се задрасква трудът на толкова много хора. Натрупаният опит да бъде използван“, поясни Емил Христов. „Вратите за нов изтребител би трябвало да се отворят. Разполагаме с два пъти по-голям ресурс, отколкото при стартирането на проекта“, каза още той.  \r\nБиляна ИВАНОВА", "date": "2017.09.20", "title": "Емил Христов, ГЕРБ: Министерството на отбраната ще реши на какъв етап ще бъде върнат проектът за изтребителите"}
{"url": "http://www.focus-news.net/news/2017/09/20/2438062/afp-sauditska-arabiya-prizova-lidera-na-irakskite-kyurdi-masud-barzani-da-otmeni-referenduma-za-nezavisimost.html", "text": "Саудитска Арабия призова лидера на иракските кюрди Масуд Барзани, да отмени референдума за независимост на автономния регион, за да избегне още „кризи“ в Ирак, предава AFP.\r\nПредставител на саудитските власти каза, че Барзани трябва да отмени плановете за провеждане на референдум, „в светлината на ситуацията в региона“.\r\nСпоред Риад, провеждането на референдума ще ма „негативни последствия на политическия, хуманитарния и военния фронтове“. Симеон Миланов", "date": "2017.09.20", "title": "AFP: Саудитска Арабия призова лидера на иракските кюрди Масуд Барзани, да отмени референдума за независимост"}
{"url": "http://www.focus-news.net/news/2017/09/20/2438063/sofiya-dvizhenieto-po-pat-i-1-sofiya-pernik-v-rayona-na-cherniya-kos-pri-km-267-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път I-1 София - Перник, в района на Черния кос при км 267 се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.09.20", "title": "София: Движението по път I-1 София - Перник, в района на Черния кос при км 267 се осъществява в една лента поради аварирал тежкотоварен автомобил"}
{"url": "http://www.focus-news.net/news/2017/09/20/2438064/varna-obshtinskite-savetnitsi-ot-pp-gerb-organizirat-priemni-za-grazhdani-ot-26-do-29-septemvri.html", "text": "Общинските съветници от ПП ГЕРБ – Варна Мартин Байчев, Милена Димова, Надя Георгиева и Марица Гърдева ще се срещнат с граждани в дните от 26 до 29 септември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Мартин Байчев е на 26 септември, на Милена Димова – на 27 септември, на Надя Георгиева – на 28 септември и на Марица Гърдева – на 29 септември.", "date": "2017.09.20", "title": "Варна: Общинските съветници от ПП ГЕРБ организират приемни за граждани от 26 до 29 септември"}
{"url": "http://www.focus-news.net/news/2017/09/20/2438065/reuters-yuzhna-koreya-zayavi-che-severat-tryabva-da-si-vzeme-pouka-ot-rechta-na-donald-tramp-v-oon-i-da-se-otkazhe-ot-yadrenite-orazhiya.html", "text": "Режимът в Пхенян трябва да се откаже от ядрените си оръжия, след като американският президент заяви пред ООН, че ще „унищожи тотално“ Северна Корея, заявиха южнокорейските власти, цитирани от Reuters.\r\n„Разглеждаме тази реч като твърда и специфична позиция по ключови въпроси като мира и сигурността, пред които международната общност и ООН са изправени“, заяви южнокорейският президент Мун Дже-Ин.\r\n„Речта ясно показва колко сериозно американското правителство, гледа на севернокорейската ядрена програма, тъй като президентът отдели необичайно дълго време на този въпрос“, добави южнокорейският президент.\r\nСпоред Южна Корея, речта на Тръмп „потвърждава нуждата Северна Корея, да осъзнае, че денуклеаризацията е единственият път към бъдещето“. Симеон Миланов", "date": "2017.09.20", "title": "Reuters: Южна Корея заяви, че Северът трябва да си вземе поука от речта на Доналд Тръмп в ООН, и да се откаже от ядрените оръжия"}
{"url": "http://www.focus-news.net/news/2017/09/20/2438066/varna-okrazhnata-prokuratura-predade-na-sad-mazh-za-darzhane-s-tsel-razprostranenie-na-metamfetamini-pri-usloviyata-na-opasen-retsidiv.html", "text": "Окръжната прокуратура във Варна внесе във Варненския окръжен съд обвинителен акт срещу 36-годишния Гюрсел И. от Добрич. Това съобщиха от Апелативна прокуратура – Варна. Той е предаден на съд с три обвинения – за държане на метамфетамини на стойност 1084 лева при условията на опасен рецидив като продължавано деяние, за използване на преправена лична карта на друго лице, както и за съучастие като помагач на неустановено по делото лице, когото умишлено улеснил за съставянето на свидетелство за управление на МПС на свое име с данните на съществуващо лице.\r\n36-годишният подсъдим, който в момента изтърпява влезли в сила срещу него ефективни присъди за наркотични престъпления, включително и от Специализирания наказателен съд за участие в организирана престъпна група за нарколаборатория, бил част от активния криминален контингент във Варна в престъпния бизнес с разпространение на амфетаминопроизводни. През 2015 год. Гюрсел И. бил осъден от Варненския окръжен съд за извършено престъпление против транспорта. С присъдата съдът го лишил и от право да управлява МПС за срок от 1 година.\r\nЗа да избегне изтърпяването на определеното със съдебния акт ефективно наказание, както и за да не бъде разпознат при полицейски проверки, 36-годишният мъж решил да се снабди с лична карта и свидетелство за управление на МПС, като използва имената на съществуващо  лице. За изготвянето на официалните неистински документи Гюрсел предоставил своя актуална снимка на човека, който ще му издаде фалшивите документи. Въпреки присъдите той продължил да разпространява наркотични вещества. Държал ги на склад в жилище в кв. „Трошево“, където ползвал стая от семейното жилище на Юсню Т.\r\nПрез септември 2016 г. подсъдимият се започнал с Хасан Х. от Търговище, който се снабдявал за цял месец с марихуана и пико от Гюрсел. На 13 декември 2016 г. клиентът от Търговище пристигнал във Варна. Срещнали се в апартамента, където Гюрсел държал наркотиците. Подсъдимият почерпил присъстващите по лентичка пико.\r\nСлед това Хасан и Гюрсел заедно с две момичета, свидетелки по делото, наели стая в хотел. Четиримата смъркали дадените им от Гюрсел наркотици. Пушили и марихуана. Компанията обаче изнервила Хасан и по вайбър той помолил свой познат да подаде сигнал в полицията.\r\nПри полицейската проверка Гюрсел се легитимирал  с личната карта, издадена на името на мъж, живеещ в София. Открито било  и свидетелство за управление на МПС, издадено също на имената на софиянеца, но със снимка на Гюрсел. В чантичката му била намерена и истинската лична карта на подсъдимия. Така било установено, че на документите снимките са на едно и също лице – Гюрсел, а имената и ЕГН-тата на две различни лица. Намерени и иззети били и наркотични вещества и 27 таблетки, както и празни полиетиленови пликчета.\r\nВ колата на Хасан били намерени още наркотични вещества, а в жилището в кв. „Трошево“ полицията иззела електронна везна, таблетки, кристално вещество и тревна маса. Физико-химичната експертиза доказала, че намерените почти 30 грама наркотици са производни на амфетамина.\r\nПредстои делото срещу 36-годишния подсъдим да бъде насрочено за разглеждане във Варненския окръжен съд. Той е приведен във варненския затвор да изтърпява наказанията си по предходните осъждания.", "date": "2017.09.20", "title": "Варна: Окръжната прокуратура предаде на съд мъж за държане с цел разпространение на метамфетамини при условията на опасен рецидив"}
{"url": "http://www.focus-news.net/news/2017/09/20/2438067/api-ot-25-septemvri-zapochva-remont-na-iztochnata-tangenta-na-sofiya-i-na-patya-prez-vladaya.html", "text": "От 25 септември започва ремонт на Източната тангента на София. Това съобщиха от пресцентъра на Агенция \"Пътна инфраструктура\". Ще се ремонтира участъкът от АМ „Тракия“ до Северната скоростна тангента.\r\nОт 26 септември ще започне поетапен ремонт на участъка от път I-1 (Е-79) София - Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика по време на строителните дейности, безопасното и безконфликтно пътуване, Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино - Мало Бучино - Суходол.\r\nРемонтните работи се предприемат за повишаване безопасността на движение през зимните месеци. От пътноподдържащите дружества ще се изисква да работят с пълна мобилизация, за да може предвидените дейности да завършат в максимално кратък срок. Шофьорите ще бъдат уведомявани своевременно за всеки етап от извършваните строителни работи и временната организация на движение.", "date": "2017.09.20", "title": "АПИ: От 25 септември започва ремонт на Източната тангента на София и на пътя през Владая"}
{"url": "http://www.focus-news.net/news/2017/09/20/2438068/pregled-na-mezhdunarodnite-novini-do-18-chasa-agentsiya-fokus.html", "text": "След като Конституционният съд (КС) на Испания обяви, че планираният референдум за отделяне на автономния регион Каталония от кралството е извън закона, централните власти в Мадрид засилиха натиска над сепаратистите. В сряда, 20 септември, в Барселона бяха извършени обиски в сградите на регионалното правителство, които доведоха до първи арести във връзка с организирането на плебисцита.\r\nВ рамките на акция, проведена в каталонската столица Барселона в сутрешните часове на деня, Гражданската полиция на Испания задържа общо 14 души, всичките от които - длъжности лица. Сред арестуваните се оказа и съветникът на каталонския вицепрезидент - Хосе Мария Хове. \r\nПретърсвания бяха извършени в сгради на местната власт, в които се помещават отдели за външна политика и икономика. \r\nВ рамките на операцията бяха конфискувани около 1,3 млн. листовки, а също и други материали, свързани с планирания за 1 октомври референдум за независимост на Каталония. \r\nИспанското правителство се стреми да възпрепятства провеждането на признатия за противоконституционен плебисцит в автономния регион. След като вечерта на 6 септември депутатите в Барселона утвърдиха закон, който позволи организирането на референдума за отделяне от страната, централните власти в Мадрид обявиха контрамерки. \r\nТъй като приетият в Каталония закон бе в разрез с Основния закон на Испания, Мадрид се обърна към КС, който преустанови действието му. Освен това Мадрид обеща да привлече под отговорност лидерите на „сепаратистите“.\r\nМинистър-председателят Мариано Рахой вече поиска процес срещу председателя на каталонския парламент Карме Форкадел и четирима членове на Президиума на парламента в Барселона заради „узурпацията на властта и неподчинение на предишни съдебни решения“. Депутатите, които утвърдиха закона за референдума, са изправени пред лишаване от свобода за дълъг период от време и парични глоби.\r\n*** След като Турция вече е платила депозит на Руската федерация за закупуване на зенитно-ракетните комплекси (ЗРК) С-400 „Триумф,” на дневен ред стои и въпросът за тяхното конкретно базиране в страната. Взето е решение това да бъде военната база „Акънджъ” край столицата Анкара. Очаква се първите батареи ЗРС С-400 да пристигнат в Турция през 2018 година и да бъдат разположени именно в тази база. Тя беше използвана за ръководство и координиране на опита за военен преврат от 15 юли м.г. След неговото потушаване намиращите се там ескадрили бяха пребазирани във военните летища Мерзифон и Ескишехир. \r\nПри това положение именно ВВС базата „Аканджъ” се оказва като най-подходяща и е предпочетена  за руските ЗРК С-400. \r\nПо три главни причини:\r\n1. След преместването на военните ескадрили в момента ПВО на столицата не е така надеждно и близко осигурено;\r\n2.  Наличните хангари са изключително подходящи за ЗРК С-400;\r\n3. Дългите писти и много големия район покриват всички изисквания за ЗРК с далечен и среден обсег на действие от ново поколение.\r\nСпецифични самолетни хангари ще бъдат преоборудвани в рампи за изстрелване\r\nВ навечерието на пристигането на С-400 в „Акънджъ”, в базата вече са започнали трескави дейности. Руската държавна фирма-износител на С-400 е поискала хангарите и рампите за нуждите на С-400 да бъдат готови преди самите доставки на ЗРК. В тази връзка в базата „Акънджъ” ще бъдат изградени два огромни хангара. Тези хангари ще бъдат твърде „специфични”. Русия впоследствие ще съобщи задължителните допълнителни изисквания за тези хангари от гледна точка на сигурността и поддръжката на С-400. Освен това от руска страна е поискано в базата „Акънджъ” да бъдат изградени и места за рампи за пусковите установки (ПУ). \r\nПрез 2018-та пристигат две батареи С-400\r\nРусия иска в базата „Акънджъ” да има готови два хангара. Турция от своя страна ще достави две батареи С-400 по метода и договорката: една батарея – категорична покупка и още една батарея – гарантирана доставка. Очаква се и двете батареи да дойдат в базата „Акънджъ” през 2018 година. Ако бъдат разположени там; това означава тяхното постоянно мирновременно базиране. Базата „Акънджъ” може да се определи и като „мирните позиции” на ЗРК С-400. \r\nПонастоящем в Истанбул подобни „мирни позиции” имат батареите ЗРК „Хоук”. При необходимост те се преместват на други места. Например, в момента много ракети „Хоук” са на бойно дежурство в района на Югоизточен Анадол. Когато няма нужда от това, ракетите „Хоук” си стоят в Истанбул и там в специални хангари се извършва необходимата техническа профилактика и поддържане на постоянна готовност за изстрелване.\r\nПодобен метод ще бъде приложен и по отношения на ЗРК С-400. В мирно време батареите С-400 ще си стоят край Анкара в базата „Акънджъ”. Обаче в пълна готовност по всяко време при заплаха от война да бъдат пребазирани в граничен район.\r\nБазата „Акънджъ” е готова за С-400\r\nРазлични източници посочват, че се предпочитат местата на наличните в момента хангари за пъддръжка в базата „Акънджъ”. Те обаче може да се окажат малки за ЗРК С-400 и е възможно в съвсем кратък срок да бъдат изградени по-големи хангари. Също така се посочва съображението, че с обширната си площ и изградени писти базата е много подходяща за мирновременно базиране на ЗРК С-400 и за изграждането на рампи за самите ПУ. \r\nОсвен това специалистите дават сигнали, че на дневен ред може да бъде поставен и въпросът за собствено производство в Турция на ЗРК с далечен обсег на действие. Под формата на възможно партньорство с Русия и използване на досегашния опит на турската фирма „Рокетасан”.\r\n*** Президентът на испанската автономна област Каталония обвини централното правителство в Мадрид в налагане на извънредно положение, след като Гражданската полиция на Испания замрази средствата на региона и арестува 13 висши длъжностни лица.\r\nПравителството „де факто отмени автономията на Каталуния и наложи извънредно положение\", заяви каталонският президент Карлес Пучдемон след днешните арести, обвинявайки правителството на Мариано Рахой, че е „тоталитарно\" и  нарушава „основните права\".\r\n*** Отслабналият до четвърта степен ураган „Мария“ удари Пуерто Рико с ветрове, достигащи скорост до 250 км/час.\r\n„Мария“ връхлетя югоизточната част на острова около 6:15 часа местно време.\r\n*** В сряда НАТО разкритикува Глобалното споразумение за забрана на ядрените оръжия, прието от ООН през юли, определяйки го като „нереалистично“, като същевременно отправи предупреждения, че налагането му рискува да подкопае възможностите за международен отговор на програмата за атомни оръжия на Северна Корея.\r\nООН прие договора през юли, въпреки че нито една от деветте страни с ядрен арсенал не участва в оформянето на споразумението или в гласуването му, а три от тях - членки на НАТО, Великобритания, Франция и САЩ, веднага заявиха, че няма да се присъединят към него.\r\nНАТО заяви, че договорът „пренебрегва реалностите на все по-предизвикателната международна среда за сигурност\" в лицето на нарастващите заплахи, особено от произтичащите от Пхенян, който неотдавна извърши шестия ядрен тест.\r\n„В момент, когато светът трябва да остане обединен пред лицето на нарастващите заплахи, и по-специално пред сериозната заплаха от ядрената програма на Северна Корея, договорът не взема предвид тези спешни предизвикателства в областта на сигурността\", се казва в изявление на Алианса.\r\n„Търсенето на забрана на ядрените оръжия чрез договор, който няма да ангажира нито една държава, притежаваща ядрено оръжие, няма да бъде ефективна, няма да намали ядрените арсенали и няма да засили сигурността на нито една страна, нито ще допринесе за световния мир и стабилност“, се казва в текста.\r\n„Всъщност рискува да направи обратното“, предупреждава военната организация на Запада. \r\nНамесата от страна на Алианса бе направена само ден, след като американският президент Доналд Тръмп заяви пред Общото събрание на ООН в Ню Йорк, че е готов да „унищожи\" напълно Северна Корея.\r\nАктивисти приветстваха договора като важна стъпка, но повечето членове на НАТО бойкотират преговорите за подготовката на текста. Япония - единствената страна, която е претърпяла ядрени атаки през 1945 г., също му се противопоставя.\r\n***Новият договор за ядрено разоръжаване на ООН, който стана обект на силни критики от американска страна, ще бъде ратифициран от 51 страни.\r\nСпоразумението за забрана на ядреното оръжие, бе прието още през юли от 122 страни в ООН, като преговорите се водеха от Австрия, Бразилия, Мексико, ЮАР и Нова Зеландия.\r\nНито една от деветте ядрени сили – САЩ, Русия, Великобритания, Китай, Франция, Индия, Пакистан, Северна Корея и Израел, не взе участие в преговорите за договора.\r\nГенералният секретар на ООН Антонио Гутереш заяви, че това е крайъгълен камък, тъй като е първото многостранно споразумение за разоръжаване от последните две десетилетия.\r\n„Днес с право празнуваме един вододел. Сега трябва да продължим по трудния път към елиминирането на ядрените арсенали“, заяви Гутереш.\r\nДоговорът ще влезе в сила, когато поне 50 страни го ратифицират.\r\nПървият, който подписа споразумението, бе бразилският президент Мишел Темер.\r\n*** Саудитска Арабия призова лидера на иракските кюрди Масуд Барзани, да отмени референдума за независимост на автономния регион, за да избегне още „кризи“ в Ирак.\r\nПредставител на саудитските власти каза, че Барзани трябва да отмени плановете за провеждане на референдум, „в светлината на ситуацията в региона“.\r\nСпоред Риад, провеждането на референдума ще ма „негативни последствия на политическия, хуманитарния и военния фронтове“.\r\n***Режимът в Пхенян трябва да се откаже от ядрените си оръжия, след като американският президент заяви пред ООН, че ще „унищожи тотално“ Северна Корея, заявиха южнокорейските власти.\r\n„Разглеждаме тази реч като твърда и специфична позиция по ключови въпроси като мира и сигурността, пред които международната общност и ООН са изправени“, заяви южнокорейският президент Мун Дже-Ин.\r\n„Речта ясно показва колко сериозно американското правителство, гледа на севернокорейската ядрена програма, тъй като президентът отдели необичайно дълго време на този въпрос“, добави южнокорейският президент.\r\nСпоред Южна Корея, речта на Тръмп „потвърждава нуждата Северна Корея, да осъзнае, че денуклеаризацията е единственият път към бъдещето“.", "date": "2017.09.20", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/20/2438069/d-r-nikolay-boyadzhiev-arheolog-v-rim-stoyu-shishkov-smolyan-ne-sa-postapvali-signali-za-imanyarski-nabezi-v-regiona.html", "text": "В РИМ „Стою Шишков” – Смолян не са постъпвали сигнали за иманярски набези в региона. Това каза за Радио „Фокус” – Смолян д-р Николай Бояджиев – археолог в историческия музей. По думите му по време на проучванията и археологическите разкопки, които са правили този месец на Момчилова крепост, не са попадали на следи, оставени от иманяри. Той подчерта, че на самия обект в следствие на проектите, които Община Смолян е реализирала, е осигурена надеждна защита чрез видеонаблюдение, СОТ. „Специално този обект е много добре охраняван и няма възможност да се копае нелегално на него. В цялата област има много места, за които се разказват различни легенди за заровени съкровища, но от началото на годината до този момент сигнали за иманярска дейност в областта няма. Възможно е да има някъде такива, но поне при нас сигнали не са подавани”, каза още д-р Николай Бояджиев.\r\nДаниела БОЙКОВА", "date": "2017.09.20", "title": "Д-р Николай Бояджиев, археолог: В РИМ „Стою Шишков” – Смолян не са постъпвали сигнали за иманярски набези в региона"}
{"url": "http://www.focus-news.net/news/2017/09/20/2438070/inzh-dobromir-dobrev-kmet-na-gorna-oryahovitsa-raboti-se-po-proektno-predlozhenie-za-konservatsiya-i-restavratsiya-na-krepostta-ryahovets.html", "text": "Работи се по проектно предложение за консервация и реставрация на крепостта \"Ряховец\" край Горна Оряховица. Това съобщи кметът на Горна Оряховица инж. Добромир Добрев, предаде репортер на Радио „Фокус“ – Велико Търново. Добрев посочи, че Общината ще кандидатства за финансиране пред програма за подобряване на културната инфраструктура на Министерство на регионалното развитие и благоустройство, която се очаква да бъде отворена през следващата година. Кметът посочи, че в момента се водят разговори за прехвърляне на собствеността от Министерството на земеделието към Община Горна Оряховица. Целта е проучванията на крепостта да се разгърнат, да бъде извършена консервация на реставрация на обекта, както и да се изгради инфраструктура, с което \"Ряховец\" ще се превърне в нов туристически обект. „Надявам се всичко да мине успешно и следващата година да се поздравим със спечелен проект и да започнем реализирането му. Има доста идеи, които в момента обсъждаме, не само за разкопки и консервация, а и за въздаването на един нов туристически обект, с атракции и всичко останало“, посочи Добрев. Той подчерта, че все още проектът е в зародиш, няма и изготвени насоки за кандидатстване по програмата. Очаква се такива да има в края на тази година или в началото на следващата. Кметът подчерта, че крепостта \"Ряховец\" е обект от национално значение, която допълнително основание да се търси финансиране. Община Горна Оряховица тази година финансиране проучванията на крепостта с 20 000 лева.\r\nНадежда КРЪСТЕВА", "date": "2017.09.20", "title": "Инж. Добромир Добрев, кмет на Горна Оряховица: Работи се по проектно предложение за консервация и реставрация на крепостта \"Ряховец\""}
{"url": "http://www.focus-news.net/news/2017/09/20/2438071/predvidenite-investitsii-ot-624-mlnlv-za-podobryavane-na-obrazovatelnata-infrastruktura-po-op-regioni-v-rastezh-shte-badat-predstaveni-na-21-septemvri.html", "text": "Министърът на регионалното развитие и благоустройството Николай Нанков ще представи информация за предвидените инвестиции от 624 млн.лв. за подобряване на образователна инфраструктура по линия на управляваната от министерството Оперативна програма „Региони в растеж“ 2014-2020. Това съобщиха от пресцентъра на МРРБ. В събитието ще участват министрите на образованието и науката Красимир Вълчев и на младежта и спорта Красен Кралев, кметове на общини-бенефициенти по програмата. \r\nПредставянето ще се състои утре, 21 септември, от 11.00 часа, в Гранитна зала на Министерския съвет. \r\nПоканен е да присъства и министър-председателят Бойко Борисов.", "date": "2017.09.20", "title": "Предвидените инвестиции от 624 млн.лв. за подобряване на образователната инфраструктура по ОП „Региони в растеж“ ще бъдат представени на 21 септември"}
{"url": "http://www.focus-news.net/news/2017/09/20/2438072/motorni-sportove-valentino-rosi-shte-uchastva-na-predstoyashtiya-krag-ot-motogp.html", "text": "Валентино Роси ще участва в предстоящия кръг от MotoGP, който ще се проведе на испанската писта „Арагон“, след като днес успешно премина медицинските тестове. Имаше съмнения, че той ще участва, тъй като преди три седмици си счупи крака по време на мотокрос тренировка, пропускайки домашното си състезание на „Мизано“.", "date": "2017.09.20", "title": "Моторни спортове: Валентино Роси ще участва на предстоящия кръг от MotoGP"}
{"url": "http://www.focus-news.net/news/2017/09/20/2438073/zapochva-esennoto-ozelenyavane-v-stolichna-obshtina.html", "text": "Утре, 21 септември от 10:00 часа, на бул. „Цар Освободител“ (срещу БНБ), ще бъде поставено началото на инициативите по есенно озеленяване и засаждане на дървета и храсти в Столична община, съобщиха от пресцентъра на Столичната община.  \r\nПрез предстоящия сезон залесителните инициативи ще се реализират в три посоки: \r\n- озеленяване и засаждане на над 1500 дървета покрай улици, булеварди и в междублокови пространства; \r\n- озеленяване в дворове на училища и детски градини под надслов „Моето зелено училище“; \r\n- старт на засаждането на Новата гора на София в кв. „Суходол“. Новата гора на София ще бъде с площ от 225 декара и се очаква в нея да бъдат засадени 125 000 дървета в рамките на 3 залесителни сезона. Засаждането ще се реализира със съдействието на доброволци – софиянци и гости на града.", "date": "2017.09.20", "title": "Започва есенното озеленяване в Столична община"}
{"url": "http://www.focus-news.net/news/2017/09/20/2438074/reuters-frenskiyat-prezident-smyata-che-raztrogvaneto-na-yadrenoto-sporazumenie-s-iran-shte-bade-greshka.html", "text": "Френският президент Еманюел Макрон заяви, че ще бъде грешка, ако ядреното споразумение между Иран и световните сили, бъде разтрогнато, предава Reuters .\r\nТова се случва, след като Доналд Тръмп даде индикации, че може да се оттегли от споразумението.\r\n„Според мен трябва да се придържаме към споразумението от 2015-та година, защото то е добро“, каза Макрон пред репортери.\r\n„Ще бъде грешка, ако се разтрогне ядреното споразумение, без да се направи друго“, добави френският президент. Еманюел Макрон отказа да коментира дали американският президент Доналд Тръмп му е казал решението си по въпроса.  Симеон Миланов", "date": "2017.09.20", "title": "Reuters: Френският президент смята, че разтрогването на ядреното споразумение с Иран ще бъде грешка"}
{"url": "http://www.focus-news.net/news/2017/09/20/2438075/afp-emanyuel-makron-prizova-za-novi-klauzi-kam-yadrenoto-sporazumenie-s-iran.html", "text": "Френският президент Еманюел Макрон призова за разширяване на ядреното споразумение с Иран, предава AFP. От Елисейския дворец считат, че към споразумението трябва да се добавят мерки за ограничаването на развитието на балистични ракети, както и удължаването на контрола над обогатяването на уран.\r\nКакто по-рано съобщи Агенция „Фокус“, Макрон не одобрява разтрогването на споразумението, за което даде индикация американският президент Доналд Тръмп. Въпреки това, той каза следното за него:\r\n„Трябва да добавим два или три стълба към него.“Симеон Миланов", "date": "2017.09.20", "title": "AFP: Еманюел Макрон призова за нови клаузи към ядреното споразумение с Иран"}
{"url": "http://www.focus-news.net/news/2017/09/20/2438076/sofiya-dvizhenieto-po-pat-ii-81-kostinbrod-buchin-prohod-pri-km-28-se-izvarshva-v-edna-lenta-poradi-ptp.html", "text": "Движението по път II-81 Костинброд - Бучин проход, при км 28, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост.", "date": "2017.09.20", "title": "София: Движението по път II-81 Костинброд - Бучин проход, при км 28, се извършва в една лента поради ПТП"}
{"url": "http://www.focus-news.net/news/2017/09/20/2438077/vidin-rd-pozharna-bezopasnost-i-zashtita-na-naselenieto-provede-uchenie-na-yazovir-bozhuritsa.html", "text": "РД \"Пожарна безопасност и защита на населението\"-Видин проведе учение на язовир „Божурица“, предаде репортер на Радио „Фокус“ – Видин. Участваха спасителни екипи на РД ПБЗН-Видин, РД ПБЗН-Монтана, ОД МВР-Видин, ЦСМП-Видин, БЧК-Видин и доброволните формирования към общините Грамада и Брегово. Проведеното учение бе на тема „Действие на органите за ПБЗН и ЕСС при опасност от преливане на микроязовир”. Учението включваше спасяване на жена, паднала в преливника на язовира, спасяване на рибар, бедстващ в лодка в язовира и аварийно източване на язовира с хидромодул. Язовир „Божурица“, където се проведе учението, се стопанисва от „Напоителни системи“-Видин и директорът на видинското дружество също присъстваше на учението. Стилиян Пешев, началник на сектор „Превантивна и контролна дейност“ в Регионална дирекция „Пожарна безопасност и защита на населението“ обясни какво включва предварително разработения план на учението. „Разиграваната ситуация е следната: при 48 часа паднали дъждове при 80 л. на кв.метър и язовир „Божурица“, който е с пълен обем, започва да прелива, изпускателят не може да се отвори напълно, язовирът продължава да прелива и получаваме сигнал за двама бедстващи хора“, каза Стилиян Пешев. При учението жената, паднала в преливника, бе спасена с използване на алпийски способи и откарана от екип на ЦСМП-Видин в болницата. Бедстващият рибар също бе спасен от екип на пожарната с лодка, оказана му бе спациализирана психологическа помощ от екипи на БЧК. „Другата част от учението е надграждане на язовирната стена и аварийно източване на язовира с хидромодул, с който е оборудван специализиран екип на РД „ПБЗН“- Монтана. 40 000 литра в минута се отточват от хидромодула, той се използва само при бедствия с язовири“, допълни Стилиян Пешев. Учението се проведе по определения от ръководството ред и се отчете с много добри резултати. Екипите, които участваха, показаха завиден професионализъм и пълен синхрон в действията си.\r\nАнна ЛОЗАНОВА", "date": "2017.09.20", "title": "Видин: РД \"Пожарна безопасност и защита на населението\" проведе учение на язовир „Божурица“"}
{"url": "http://www.focus-news.net/news/2017/09/20/2438078/sofiya-vazstanoveno-e-dvizhenieto-po-pat-i-1-sofiya-pernik-v-rayona-na-cherniya-kos-pri-km-267.html", "text": "Възстановено е движението по път I-1 София - Перник, в района на Черния кос при км 267. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради аварирал тежкотоварен автомобил.", "date": "2017.09.20", "title": "София: Възстановено е движението по път I-1 София - Перник, в района на Черния кос при км 267"}
{"url": "http://www.focus-news.net/news/2017/09/20/2438079/politicoeu-donald-tramp-smyata-che-bil-i-hilari-klintan-nosyat-otgovornost-za-severnokoreyskata-yadrena-kriza.html", "text": "Американският президент Доналд Тръмп заяви, че Бил и Хилари Клинтън, носят отговорност за севернокорейската ядрена програма, тъй като не са действали срещу нея, когато са имали възможност, предава Politico.eu.\r\n„След като позволи на Северна Корея да прави изследвания и да създава ядрени глави, докато беше държавен секретар, сега лъжливата Хилари критикува“, написа президентът в Twitter.\r\nАгенция „Фокус“ припомня, че САЩ имат проблем със севернокорейската ядрена програма от повече от десетилетие. По времето на бившия президент Бил Клинтън, Вашингтон и Пхенян сключиха споразумение, според което Северна Корея ще замрази програмата си. Това споразумение се провали и Пхенян придоби ядрени оръжия. По времето на президента Барак Обама, когато Хилари Клинтън бе държавен секретар, САЩ приеха подход на стратегическо „търпение“, за който Доналд Тръмп обяви, че е „свършил“, след като той стана президент. Симеон Миланов", "date": "2017.09.20", "title": "Politico.eu: Доналд Тръмп смята, че Бил и Хилари Клинтън носят отговорност за севернокорейската ядрена криза"}
{"url": "http://www.focus-news.net/news/2017/09/20/2438080/vitsepremierat-valeri-simeonov-naposledak-nyamame-dialog-s-boyko-borisov-i-koalitsionnite-partnyori.html", "text": "Напоследък нямаме диалог с Бойко Борисов и коалиционните партньори. Това каза вицепремиерът Валери Симеонов в предаването „Лице в лице“ по БТВ.\r\n„От два месеца не сме правили коалиционен съвет. Управлението е общо и отговорността е обща”, обясни Симеонов. Той е поискал от зам.-председателя на ГЕРБ Цветан Цветанов в началото на следващата седмица да се състои политически съвет между партиите в управляващата коалиция.\r\nПо думите му един от основните проблеми са безпринципните партийни назначения. Оплака се също от диспропорция в назначенията – не отговаряли на пропорцията на ГЕРБ и Обединените патриоти в парламента.\r\nПо случая с „Дунарит” той поканил на среща в кабинета си и икономическия министър Емил Караниколов и един от собствениците на дружеството Емилиян Гебрев, за да изложат аргументите си. Симеонов е притеснен от огромното количество боеприпаси, складирани района на Бургас, които чакали да тръгнат към Индия.\r\n„Поискал съм и от единия и от другия да ми дадат доклад и становище за взаимоотношенията между „Емко“ и „Кинтекс“. Надявам се до дни проблемът да бъде решен“, уточни вицепремиерът. По негова информация проблемът е, че „Емко“ седи на входа изхода на ВМЗ-Сопот.\r\nЗа уволнението на шефа на Дирекцията за национален строителен контрол Милка Гечева, което той оповести в профила си във „Фейсбук”, а после регионалното министерство опроверга, той каза: „Приемете го като информация в аванс”.\r\nОтносно проверките за шума по Черноморието Симеонов, че акциите са били срещу хората, които отиват в „Слънчев бряг”, за да упражняват звуков терор върху стотици хиляди почиващи. „Всичко това, за да могат някакви си тарикати, да вадят големи печалби. Оборотите им са по 100 000 лв. за вечер”, коментира още Симеонов.\r\nТой ще настоява за закриване на дружеството „Слънчев бряг” АД, което се е превърнало в звено на корупция.\r\nДругият проблем по Черноморието било укриването на приходи и така в хазната влизали годишно по 6,5 млрд. лв. вместо 11 млрд. лв.\r\nВалери Симеонов ще даде на прокурор ТЕЦ „Марица Изток” заради сделка за варовик и заради същата сделка ще настоява да се отнеме лиценза на „Българска стокова борса”.", "date": "2017.09.20", "title": "Вицепремиерът Валери Симеонов: Напоследък нямаме диалог с Бойко Борисов и коалиционните партньори"}
{"url": "http://www.focus-news.net/news/2017/09/20/2438081/predstoyashti-sabitiya-v-stranata-za-21-septemvri-agentsiya-fokus.html", "text": "***\r\nОт 13.45 часа в Президентската библиотека на „Дондуков“ 2 вицепрезидентът Илияна Йотова ще посрещне деца и ученици от Клуб „Родолюбие“, с. Дъбене, община Карлово.\r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет\r\n***\r\nОт 10.00 часа в зала „Роял“ в хотел „Балкан“  ще се състои дебат  „ОСП след 2020 - Изборът на България\". В дебата ще участват вицепремиерът Томислав Дончев и министърът на земеделието, храните и горите, Румен Порожанов.\r\n*** \r\nОт 11.00 часа в Гранична зала на Министерски съвет министърът на регионалното развитие и благоустройството Николай Нанков ще представи информация за предвидените инвестиции от 624 млн.лв. за подобряване на образователна инфраструктура по линия на управляваната от министерството Оперативна програма „Региони в растеж“ 2014-2020.  \r\n***\r\nОт 11.00 часа в зала „Средец“ в хотел „Балкан“, министъра за Българското председателство Лиляна Павлова и председателя на ПанЕвропа България Гергана Паси ще открият дискусия под мотото „101 дни до София – столица на Европа. Нашите приоритети“.\r\n***\r\nВ кв. „Лозенец\", в местността Кръста, българският патриарх и Софийски митрополит Неофит ще вземе участие в освещаването на нов храм, посветен на „Въздвижение на Светия Кръст Господен\". Началото на чина по освещаването на храма е в 7.30 часа. Началото на първата св. Литургия, отслужена в храма, ще бъде в 9.30 часа.\r\n***\r\nОт 09.30 часа ще се проведе заседание на Пленума на ВСС.\r\n*** \r\nОт 09.00 часа на  учебния полигон на Общината на  ул. „Незабравка“ 17, Дирекция „Аварийна помощ и превенция“ към Столичната община ще проведе обучение на ученици от 4 клас от 104 СУ.\r\n***\r\nОт 09.30 часа в Зала „София Сити“ на „Бест Уестърн Плюс Сити Хотел“, Изпълнителната агенция по околна среда представя целите на проекта за надграждане на геоинформационната система по управление на водите.\r\n***\r\nОт 09.30 часа в хотел „Кристъл Палас“ дни преди световната му премиера във Виена\r\nще бъде предствен международният доклад за пазара на луксозни имоти Global Luxury Report 2017.\r\n***\r\nОт 09.30 часа 15 състав на Специализирания наказателен съд ще гледа делото срещу Николай В., Георги Ж., Илиян И. и др. за образуване и ръководене на организирана престъпна група. \r\n***\r\nОт 09.30 часа в Зала „София Сити“ на „Бест Уестърн Плюс Сити Хотел“, Изпълнителната агенция по околна среда представя целите на проекта за надграждане на геоинформационната система по управление на водите.\r\n***\r\nОт 09.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т. и др. за образуване и ръководене на организирана престъпна група. \r\n***\r\nОт 10.00 до 12.00 часа доброволци на БЧК ще предоставят на гражданите в централните автогари в София и в областните градове информационни материали относно безопасността на движението по пътищата и оказването на първа долекарска помощ при инцидент на пътя.\r\n***\r\nОт 10.00 до 13.00 часа в Дома на Европа ще се проведе вторият ден от международна конференция на тема „Децата в дигиталната ера“.\r\n***\r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Пламен В. за рекет. \r\n***\r\nОт 10.00 часа 3 състав на Специализирания наказателен съд ще гледа делото срещу М. Хасан за тероризъм. \r\n***\r\nОт 10.00 часа 5 състав на Специализирания наказателен съд ще гледа делото срещу Христо Х., Красимир Х., Анатолий П. и др. за образуване и ръководене на организирана престъпна група.  \r\n***\r\nОт 10.00 часа 10 състав на Специализирания наказателен съд ще гледа делото срещу Росен Ч и Полина И. за образуване и ръководене на организирана престъпна група.  \r\n***\r\nОт 10.00 часа 9 състав на Специализирания наказателен съд ще гледа делото срещу Дамян Д. и Стелан П. за образуване и ръководене на организирана престъпна група.  \r\n*** \r\nОт 11.00 часа в Националния пресклуб на БТА, Институтът за следдипломна квалификация при УНСС ще представи първоначалните резултати от проекта „Успешна приемственост в семейния бизнес” /FABUSS/.\r\n***\r\nОт 11.30 часа пред Паметника на незнайния войн Дружество за ООН в България ще\r\n отбележи Международния ден на мира. Програмата ще продължи с поднасяне на венци пред Паметника на незнайния войн и изпълнения от вокално-театрална формация „Врабчетата“ към Център за изкуства, култура и образование. \r\n***\r\nОт 11.30 часа по повод Европейския ден без загинали на пътя, около пешеходната пътека на бул. „Скобелев\", доброволци от БАЗК и екип авто-патрул на Сектор „Пътна полиция” към СДВР на МВР, ще раздават информационни листовки на водачи и пешеходци.\r\n*** \r\nОт 12.00 часа в Националния пресклуб на БТА, Сдружение „Всички заедно за една кауза“ ще даде пресконференция по повод предстоящия благотворителен концерт за децата на България\r\nв зала „Арена Армеец“.\r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета „Рилски манастир” от серията „Български църкви и манастири”.\r\n***\r\nОт 16.00 до 19.00 часа в Княжевска градина пред Монумента на Съветската армия ще се състоят демонстрации по художествена гимнастика, акробатика,  батут, фехтовка, гимнастически композиции и др.\r\n***\r\nОт 18.00 часа Националният военноисторически музей и Асоциация дебати София организират публичен дебат на тема: „От Н(н)езависимостта по-важно няма!?“. Входът за дебата е свободен и ще се проведе в конферентната зала на музея.\r\n***\r\nОт 18.00 часа в галерия на СБХ ще бъде открита годишната изложба на секция „Монументални изкуства“. \r\n***\r\nОт 18.00 часа в Плей парк в България Мол ще бъде представена книгата  „Свети Лука Доктора\".\r\n***\r\nОт 19.00 часа в Дома на киното ще бъде представен филмът „Имаш един живот – пази го“, част 2. \r\n***\r\nОт 10.30 часа в Градска библиотека „Паисий Хилендарски“ ще се състои представяне на електронното помагало за библиотекари „Нови тенденции в управлението и услугите в обществените библиотеки в Испания и Финландия” пред читалищните библиотеки в общината.\r\n***\r\nОт 18.00 часа пред Историческия музей ще започне Безплатен тур по музейни маршрути, включващ посещение на музеи, исторически обекти и храмове. Инициативата е част от Нощта на музеите и Есенните празници на културата в Асеновград. \r\n***\r\nОт 18.00 часа в НЧ „Родолюбие” ще се състои премиера на книгата на Ангел Кроснев  „В утробата на залъка” и изложба на художника Владимир Кондарев.\r\n***\r\nОт 18.30 часа в Старинно училище „Свети Георги“ ще се открие гостуващата изложба  „Те защитиха честта на България\". От 18.45 часа ще започне концерт на Музейната музикална школа. От 19.30 часа ще се състои откриването на изложба „Завръщане“, а от 20.00 часа ще започне празничен концерт на Веселина Пашалиева – джаз квинтет. \r\n***\r\nОт 09.30 часа в двора на къщата си проф. Евгений Дайнов организира пресконференция. Темата на срещата с медиите е „Новите начини и  форми за независим живот”.\r\n***\r\nОт 16.30 часа пред сградата на МДТ „К.Кисимов“ ще се проведе дефилир на участниците в ХІ Международен фестивал на военните оркестри. От 17.00 часа пред сградата на МДТ „К.Кисимов“ ще се състои официалното откриване на ХІ Международен фестивал на военните оркестри.\r\n***\r\nОт 17.30 часа в Художествената галерия „Борис Денев“ ще бъде представена книгата на Кристофър Бъкстън „Завръщане“, организирано от ХГ „Борис Денев“, издателство „Фабер“ и издателска къща „Знаци“.\r\n***\r\nОт 19.00 часа в градската концертна зала ще се състои симфоничен концерт със солист Михаил Стоянов и диригент Димитър Панов.\r\n***\r\nОт 17.30 часа при Паметния знак на загиналите във войните горнооряховчани ще бъде отбелязан  Ден на Независимостта на България: - тържествен ритуал по поднасяне на венци и цветя. \r\n***\r\nОт 10.00 часа в центъра на селото ще се проведе „Празник на градинаря”. \r\n***\r\nОт 10.00 до 15.00 часа пред часовниковата кула на АЕМО „Стария Добрич“ ще се проведе фермерски пазар.\r\n***\r\nОт 17.30 часа на площад „Севтополис“ ВМРО ще проведе акции от кампанията „Развей българското знаме“. Членовете на ВМРО ще подаряват на граждани българско национално знаме по повод предстоящия  празник – 22 септември - Ден на българската независимост.\r\n***\r\nОт 17.30 часа до паметника на ген. Васил Делов ВМРО  ще проведе акции от кампанията „Развей българското знаме“. Членовете на ВМРО ще подаряват на граждани българско национално знаме по повод предстоящия  празник – 22 септември - Ден на българската независимост.\r\n*** \r\nОт 14.30 часа в сградата на община Нови пазар ще състои официалния старт на санирането на 5 многофамилни жилищни сгради финансирани по Националната програма за Енергийна ефективност на многофамилни жилищни сгради.\r\n***\r\nОт 09.30 часа в зала 2 на Районния съд ще се гледа делото срещу подсъдимите Николай М. и Румен М., обвинени в причиняване на лека телесна повреда на полицейски служител. Подсъдимият Румен М. е обвинен още, че е извършил непристойни действия, грубо нарушаващи обществения ред и изразяващи явно неуважение към обществото. \r\n*** \r\nОт 11.00 часа в Регионалния пресклуб на БТА ще се проведе пресконференция на НС „Русофили“. \r\n***\r\nОт 17.30 часа ВМРО ще проведе акции от кампанията „Развей българското знаме“. Членовете на ВМРО ще подаряват на граждани българско национално знаме по повод предстоящия  празник – 22 септември - Ден на българската независимост.\r\n***\r\nОт 14.00 часа в заседателна зала на Община Трън ще се състои заседание на Общинския съвет. \r\n***\r\nОт 17.30 часа пред сградата на Общината ВМРО  ще проведе акции от кампанията „Развей българското знаме“. Членовете на ВМРО ще подаряват на граждани българско национално знаме по повод предстоящия  празник – 22 септември - Ден на българската независимост.\r\n*** \r\nОт 09.00 часа в зала 309 на Корпус 1 ще се състои Международен  семинар по информационна сигурност ШУСТЕГ 2017 на тема „Скриване на информация в он-лайн социалните мрежи (OSN)”. \r\n***\r\nОт 09.30 часа на бул. „Мадара” пред СОУ „Сава Доброплодни“ ще се проведе специализирана полицейска операция по пътна безопасност,  пътните полицаи ще раздават на водачите специални брошури, изготвени само и единствено в Шумен. \r\n*** \r\nОт 10.00 часа в Музея на компютъра и в лабораторията „Джон Атанасов” във Факултета по математика и информатика ще се проведе първото в България състезание по стеганография и криптография за ученици.", "date": "2017.09.20", "title": "Предстоящи събития в страната за 21 септември (Агенция „Фокус“)"}
{"url": "http://www.focus-news.net/news/2017/09/20/2438082/aktsenti-v-sutreshniya-blok-dobro-utro-balgariya-na-radio-fokus-na-21-septemvri.html", "text": "Какви са техниките за спасяване при животозастрашаващи ситуации и по какъв начин Българският червен кръст ще се включи в отбелязването на Европейския ден без жертви на пътя? Това ще ни каже Ромуалдас Каминскас, експерт в Националния съвет на Българския червен кръст. \r\nКакво казва финалният доклад за дейността на Комисията за нов боен самолет ще разберем от председателя на временна комисия за проучване изпълнението на процедурата по избор на такъв Емил Христов. По темата ще потърсим мнението и на Жельо Бойчев, народен представител от „БСП за България” и член на същата комисия. \r\nВ минутите до 10.00 часа ще насочим вниманието си към видео-жестовия превод – най-новата услуга за граждани в Община Пловдив. От репортажа на колегата Венцеслав Илчев от Радио „Фокус” – Кюстендил ще разберем подробности за Седмото издание на Международния фестивал „Балканска черга”. А Луиза Транчева от Радио „Фокус“ – Велико Търново ще ни разкаже за традиционните конкурса под названието Свищовски лозници. \r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.09.20", "title": "Акценти в сутрешния блок „Добро утро, България“ на Радио „Фокус“ на 21 септември"}
{"url": "http://www.focus-news.net/news/2017/09/20/2438083/afp-iranskiyat-prezident-razkritikuva-izkazvaniyata-na-donald-tramp-otnosno-yadrenoto-sporazumenie.html", "text": "Иранският президент Хасан Роухани заяви, че САЩ ще „унищожат собствената си надеждност“ като партньор за преговори, ако се оттеглят от многостранното споразумение за иранската ядрена програма, предава AFP.\r\nПрезидентът на Иран каза пред Генералната асамблея на ООН, че се надява дипломацията да не бъде подкопана от „размирни и новодошли в света на политиката хора“.\r\nХасан Роухани добави, че съдбата на многостранното ядрено споразумение, не може да бъде решено от „една или две страни“.\r\nСделката, която бе сключена между Иран и Запада през 2015-та година е „аплодирана от международната общност и подкрепяна като част от резолюция 2231“, приета от Съвета за сигурност на ООН, каза Роухани.\r\n„Като такова, тя принадлежи на международната общност, а не само на една или две страни“, подчерта иранският президент. Симеон Миланов", "date": "2017.09.20", "title": "AFP: Иранският президент разкритикува изказванията на Доналд Тръмп относно ядреното споразумение"}
{"url": "http://www.focus-news.net/news/2017/09/20/2438084/sofiya-edin-chovek-e-postradal-pri-katastrofata-na-pat-ii-81-kostinbrod-buchin-prohod.html", "text": "Един човек е леко пострадал при катастрофата на път II-81 Костинброд - Бучин проход, при км 28. Това съобщиха за Агенция „Фокус“ от пресцентъра на МВР. Катастрофата е станала между два леки автомобила. Движението не е затруднено. В момента на мястото на инцидента се извършва оглед.", "date": "2017.09.20", "title": "София: Един човек е пострадал при катастрофата на път II-81 Костинброд - Бучин проход"}
{"url": "http://www.focus-news.net/news/2017/09/20/2438085/blagoevgrad-zam-kmetat-hristina-shopova-posreshtna-frenska-delegatsiya-obsadiha-kontseptsiya-za-nova-ekspozitsiya-s-arheologicheski-otkritiya-ot-balgaro-frenski-arheologicheski-ekip.html", "text": "Заместник-кметът по култура и хуманитарни дейности  на община Благоевград Христина Шопова и директорът на Регионален исторически музей Христина Цонева проведоха работна среща с културното аташе на Франция в България Пиер Гийме, заместник-директора на Националния Археологически музей във Франция и архитектурен резерват Сен-Жермен-ан-Ле - Катрин Лубутен, проф. Жан-Пол Дьомул, професор по праистория в университет Париж I и Френския университетски институт, Национален Център за Научно Изследване. Това съобщиха от пресцентъра на Община Благоевград. На срещата беше обсъдена идейна концепция за изграждане на нова археологическа експозиция в РИМ - Благоевград. В нея ще бъдат показани колекции от артефакти, открити по време на успешна съвместна дейност на българо-френски археологически екип, разкрил и проучил неолитния обект при с. Ковачево, община Сандански. Част от експонатите са уникални не само за България, така и за света. Идеята е експозицията да бъде подредена за Председателството на Р България на Европейския съюз през 2018 година. Вече са проведени преговори с Министерство на културата, което изцяло подкрепя идеята. Освен това се предвижда да бъде организирана и пътуваща изложба, която да представя историческото богатство на Благоевград и региона. Гостите от Франция проявиха сериозен интерес към съвременен Благоевград и неговата история. След срещата,  делегацията посети Регионален исторически музей – Благоевград.\r\nПо време на визитата, гостите от Франция изказаха своите отлични впечатления от превърналия се в традиция фестивал „Франкофоли“, като заявиха посещение за четвъртото поредно издание на музикалното събитие през 2018 г.", "date": "2017.09.20", "title": "Благоевград: Зам.-кметът Христина Шопова посрещна френска делегация, обсъдиха концепция за нова експозиция с археологически открития от българо-френски археологически екип"}
{"url": "http://www.focus-news.net/news/2017/09/20/2438086/plovdiv-s-natsionalen-kros-nezavisimost-i-turniri-po-futbol-basketbol-i-voleybol-gradat-shte-otbelezhi-evropeyskata-sedmitsa-na-sporta.html", "text": "Пловдив ще отбележи Европейската седмица на спорта с многобройни събития в периода от 22 до 29 септември. Това съобщиха за Радио „Фокус“ – Пловдив от отдел „Връзки с обществеността“ на Общината. Богатата програма започва с Национален крос „Независимост“, детско състезание с велосипеди  и рисуване върху асфалт от 09:00 часа на Гребната база. На 24 септември от 11.00 до 14.00 часа на игрищата на Младежкия център ще се проведе турнир по Стрийт баскетбол. На 25 септември, на същото място, но за времето между 10.00 и 16.00 часа, ще се състои футболен турнир за ученици, а на следващия ден – турнири по баскетбол и волейбол. На 27 септември ще се проведе Спортен празник за деца и младежи в риск под мотото „Да спортуваме заедно“. Ще се състои и надпревара с драконови лодки. Проявите са също на игрищата на Младежкия център в Пловдив, като на тях се очаква да присъства Ваня Колева, заместник-министър на младежта и спорта.\r\nПрограмата по повод Европейската седмица на спорта продължава на 28 септември с фитнес демонстрации на открито за  всички ученици и желаещи да вземат участие в силовата тренировка.\r\nВ дните от 25 до 29 септември в различни общински спортни зали в Пловдив ще се провеждат отворени тренировки по различни видове спорт  за всички граждани.\r\nТони МИХАЙЛОВ", "date": "2017.09.20", "title": "Пловдив: С Национален крос „Независимост“ и турнири по футбол, баскетбол и волейбол градът ще отбележи Европейската седмица на спорта"}
{"url": "http://www.focus-news.net/news/2017/09/20/2438087/darzhavata-poiska-za-vtori-pat-da-pridobie-litsenza-na-voenniya-zavod-dunarit-obzor.html", "text": "Държавата поиска за втори път да придобие лиценза на военния завод „Дунарит“. Това стана ясно на брифинг, по време на който министърът на икономиката Емил Караниколов заяви, че Държавна консолидационна компания (ДКК) ще направи опит на пазарен принцип да придобие акциите на „Дунарит“. Той посочи като основание различни вземания от онези, които дружеството вече изплати към КТБ –  50 млн. лева с лихвите. Този път става въпрос за вземания на КТБ спрямо \"Хедж инвестмънт България\", като солидарна отговорност носят още \"Авионамс\" и \"Кемира\", които са солидарни длъжници. А пък видно от търговския регистър е, че „Кемира“ е 100% собственик на „Дунарит“. \r\nМинистър Караниколов припомни, че миналата седмица синдиците на КТБ са обявили публична продан за продажба на активи на вземания от задължената към КТБ „Хедж инвестмънт България“ АД. „На изнесената публична продан заявихме интерес за участие, тъй като за част от тези вземания в размер на 42 млн. евро солидарни длъжници бяха освен „Кемира” и „Авионамс“, каза Караниколов. По думите му ДКК е заявила интерес да участва. На търгът не се е явил никой и на другия ден ДКК е купила тези задължения чрез пряко договаряне за 38 млн. лева.\r\nДопълнителна проверка установила, че „Хедж инвестмънт България“, „Кемира” и „Авионамс” дължат около 50 млн. лева към други дружества.\r\n„Ще направим всичко възможно да придобием акциите, както го направихме вече веднъж с „Авионамс“ през 2016 г. и това дружество в момента работи много добре“, обясни министър Караниколов.„Фокус“ припомня: В началото на август стотици работници от военния завод „Дунарит“ в Русе излязоха на мирен протест заради започналата процедура по отнемане на лиценза на предприятието и блокираха за кратко време движението през граничния пункт Дунав мост. Причина за това се оказа започнало по-рано разследване на Специализираната прокуратура срещу тогавашния изпълнителен директор на „Дунарит“ – Кръстьо Кръстев, който подаде оставка, за да се спре процедурата по отнемане на лиценза. След това Министерството на икономиката започна активна дейност за придобиване на дружеството. Няколко дни по-късно „Дунарит“ обяви, че на държавата са преведени 50 млн. лв., с което изцяло и предсрочно се погасяват задълженията към нея. Ръководството обяви, че е взело това решение \"с цел да не се спекулира в публичното пространство с намеренията на правителството\". Според членовете на борда на дружеството са изпълнени всички условия на държавата, за да не се стигне до отнемането на разрешителното за производство и търговия, каквато процедура е започнала.\r\nЦветилена СИМЕОНОВА", "date": "2017.09.20", "title": "Държавата поиска за втори път да придобие лиценза на военния завод „Дунарит“ (ОБЗОР)"}
{"url": "http://www.focus-news.net/news/2017/09/20/2438088/ria-novosti-rusiya-zayavi-che-e-eliminirala-850-teroristi-v-siriya-za-poslednoto-denonoshtie.html", "text": "Руските военновъздушни сили са унищожили около 850 терористи, 11 танка и 38 склада с боеприпаси, заяви началникът на главното оперативно управление на руския Генерален щаб генерал-полковник Сергей Рудской, цитиран от РИА Новости.\r\n„За едно денонощие удари на авиацията и артилерията, са нанесени поражения по 187 обекта, унищожени са 850 терористи, 11 танка, 4 БТР-а, 46 пикапа, 5 минохвъргачки, 20 товарни автомобила и 38 склада с боеприпаси“, заяви той.\r\nПревод и редакция: Симеон Миланов", "date": "2017.09.20", "title": "РИА Новости: Русия заяви, че е елиминирала 850 терористи в Сирия за последното денонощие"}
{"url": "http://www.focus-news.net/news/2017/09/20/2438089/s-flashmob-stolichniyat-rayon-vazrazhdane-se-vklyuchi-v-evropeyskata-sedmitsa-na-mobilnostta.html", "text": "С атрактивен флашмоб с класически танци, много романтика, феерия и музиката на Шопен, Чайковски и Делиб район „Възраждане“-СО се включи в Европейската седмица на мобилността в столицата. Танцуващите принцеси от Балетно студио „Ева“ пристигнаха с ретро трамвая и пред Дървото на традициите на район „Възраждане“ изненадаха работещите, жителите, гостите на Района с впечатляващи изпълнения. Това съобщиха от пресцентъра на Столична община.\r\nЗаместник-кметът на район „Възраждане“ арх. Николай Диков приветства гостите на събитието: председателя на Инициативния комитет за провеждане на Европейската седмица на мобилността и председател на Комисията по транспорт и туризъм общинския съветник Екатерина Йорданова, общинския съветник Борислав Борисов, член на Комисията по транспорт и туризъм на СОС, заместник-председателя на Съвета на директорите на „Електротранспорт“ ЕАД Десислава Пачева, Цветан Цолов от ЦГМ и актьора Цветомир Иванов, който като жител и приятел на район „Възраждане“ подкрепи инициативата. \r\nЕкатерина Йорданова благодари на талантливите балерини, че така оригинално и атрактивно подкрепят Европейската седмица на мобилността и са решили да станат посланици на инициативата. „Кампанията на Европейската комисия дава възможност да се представят алтернативни начини за устойчива мобилност на жителите на европейските градове, която да промени поведението на гражданите. Като организатори ние сме си поставили за цел да насърчим жителите и гостите на столицата да ползват повече градски транспорт, велосипеди и да ходят пеша. Фокусът на нашата инициатива е и да направим града ни по-зелен чрез използване на екологични видове транспорт, за да имаме по-чист въздух и да сме по-здрави“, каза Екатерина Йорданова. \r\n\"Заедно стигаме по-далеч\" – това е мотото на кампанията ни тази година и аз като общински съветник и жител на район „Възраждане“ искам да призова всички да бъдем по-отговорни към нашия град и към себе си, за да бъдем по-здрави и да дишаме по-чист въздух“, каза общинският съветник Борислав Борисов и благодари на момичетата от Балетно студио „Ева“ при читалище „Г.С.Раковски 1925“ с художествен ръководител Евелина Желева, както и на организаторите на събитието: Столична община, „Столичен електротранспорт“ ЕАД и район „Възражане“-СО. \r\nИнициативата продължи в ретро трамвая, в който всички малчугани получиха разноцветни балони и стикери, а техните родители в. „Зелен булевард“ с много интересни факти и информация за Европейската седмица на мобилността.", "date": "2017.09.20", "title": "С флашмоб столичният район „Възраждане“ се включи в Европейската седмица на мобилността"}
{"url": "http://www.focus-news.net/news/2017/09/20/2438090/stara-zagora-lokaliziran-e-pozhar-do-stadion-beroe-nyama-opasnost-za-naselenieto.html", "text": "Локализиран е пожар до стадион „Берое“, няма опасност за населението. Това съобщи за Агенция „Фокус“ ст. инспектор Михаил Михов, ПБЗН – Стара Загора. „В 17.50 часа е възникнал пожар северно над стадион „Берое“. В момента на място са 3 екипа от пожарната и един от Държавно горско стопанство“, обясни ст. инспектор Михов. Той уточни, че пожарът е върхов и е локализиран. „Огънят е обхванал площ от около 5 дка иглолистна гора. Няма опасност за населението“, допълни той. \r\nМариела РУСЕВА", "date": "2017.09.20", "title": "Стара Загора: Локализиран е пожар до стадион „Берое“, няма опасност за населението"}
{"url": "http://www.focus-news.net/news/2017/09/20/2438091/plamen-nunev-gerb-balgarskite-vaorazheni-sili-sa-v-sastoyanie-da-izpalnyat-zadachite-si-po-garantirane-suvereniteta-na-stranata.html", "text": "Основният извод в доклада за националната сигурност е, че българските въоръжени сили са в състояние да изпълнят задачите, произтичащи от конституционните задължения по гарантиране и на суверенитета, и на независимостта и териториалната цялост на страната. Това заяви пред Радио „Фокус“ зам.-председателят на Комисията по вътрешна сигурност и обществен ред в 44-то НС Пламен Нунев. „Това обаче продължава да се осъществява с редица затруднения и риск, които са свързани със системния финансов недостиг, нарастващия недокомплект от личен състав, лошото състояние на остарялото въоръжение и бойна техника. И по тази причина някои от задачите се изпълняват с ограничения. В доклада се назовават нещата с истинските им имена“, коментира Пламен Нунев. Той допълни, че докладът за националната сигурност е обективен, но лошото му интерпретиране създава усещане, че има негативизъм между България и Русия, което не е така.  \r\nНародният представител уточни, че в Комисията по вътрешна сигурност докладът е приет с 11 на 8 гласа.", "date": "2017.09.20", "title": "Пламен Нунев, ГЕРБ: Българските въоръжени сили са в състояние да изпълнят задачите си по гарантиране суверенитета на страната"}
{"url": "http://www.focus-news.net/news/2017/09/20/2438092/afp-prodalzhavat-spasitelnite-operatsii-sled-zemetresenieto-v-meksiko.html", "text": "Продължават спасителните операции в Мексико, след като силно земетресение доведе до смъртта на повече от 200 души, предава AFP.\r\nПожарникари, полицаи, войници и доброволци все още разчистват руините на около 40 сгради, които се срутиха в мексиканската столица.\r\n„Продължаваме да търсим оцелели хора“, заяви кметът на Мексико сити Мигел Ангел Манчера. Поне 40 оцелели бяха открити в две от срутилите се сгради.\r\nОценяват се щетите по още около 600 сгради.\r\nСред жертвите бяха и 21 деца, както съобщи по-рано Агенция „Фокус“. Един представител на спасителните екипи заяви, че все още има признаци на живот под руините на училището.\r\n„Изглежда, че около 20 деца са на сигурно с учител в класната си стая“, заяви спасителят.\r\nГеолози и други експерти подчертаха, че ако сградата е била правилно построена, е нямало да се срути. Симеон Миланов", "date": "2017.09.20", "title": "AFP: Продължават спасителните операции след земетресението в Мексико"}
{"url": "http://www.focus-news.net/news/2017/09/20/2438093/burgas-okolo-100-dka-suhi-trevi-i-hrasti-sa-goreli-kray-selo-yasna-polyana.html", "text": "Около 100 дка сухи треви и храсти са горели край село Ясна поляна, Община Приморско. Това съобщиха за Агенция „Фокус“ от Областна администрация – Бургас.  На място са били изпратени 4 автомобила на Пожарната – два от Бургас и два от Приморско. От Областната администрация уточниха, че пожарът е локализиран. Автомобилите, изпратени от Бургас са изтеглени. Двата от Приморско остават да дежурят на място, за да не допуснат пожарът да се възпламени отново. От огъня са засегнати около 100 дка сухи треви и храсти. Няма опасност за населението. \r\nМариела РУСЕВА", "date": "2017.09.20", "title": "Бургас: Около 100 дка сухи треви и храсти са горели край село Ясна поляна"}
{"url": "http://www.focus-news.net/news/2017/09/20/2438094/nimh-utre-na-otdelni-mesta-shte-prevali-dazhd-shte-bade-hladno-s-maksimalni-temperaturi-v-povecheto-mesta-mezhdu-19-i-24.html", "text": "През нощта вятърът ще се ориентира от северозапад, ще започне да се усилва и с него ще нахлува хладен въздух. На места в Западна и Централна България ще има валежи, по-значителни в централните райони на Дунавската равнина. Ще има и гръмотевици. Минимални температури между 11° и 16°, по морския бряг малко по-високи. Утре ще духа умерен, в Дунавската равнина силен вятър от запад-северозапад. Ще има променлива, над много райони по-често значителна облачност и на отделни места, главно в Южна България ще превали дъжд. Ще бъде хладно, с максимални температури в повечето места между 19° и 24°, в София около 18°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде по-ниско от средното за месеца, през деня ще се задържи почти без промяна. Вечерта ще започне повишение.\r\nНад Черноморието по-значителна облачност ще има преди обяд. На отделни места, главно по южното крайбрежие ще превали дъжд. След обяд облачността ще намалее до предимно слънчево. Ще духа умерен вятър от запад-северозапад. Максималните температури ще са 23-24°, близки до температурата на морската вода. Вълнението на морето ще бъде 2-3 бала.\r\nВ планините ще духа предимно умерен северозападен, а по най-високите върхове на Рила и Пирин югозападен вятър, който към края на деня също ще започне да се ориентира от северозапад. Ще има променлива облачност и на много места ще превали дъжд, над 2200 метра сняг. Максималната температура на височина 1200 метра ще е около 13°, на 2000 метра – около 5°.\r\nВ петък времето ще се задържи хладно и ветровито. Ще има променлива, често значителна облачност, но само на отделни места ще превали слаб дъжд. Минималните температури ще са между 8° и 13°, а максималните - между 17° и 22°. В събота и неделя ще преобладава слънчево време с временни увеличения на облачността. Вятърът ще отслабне. Дневните температури слабо ще се повишат.", "date": "2017.09.20", "title": "НИМХ: Утре на отделни места ще превали дъжд, ще бъде хладно, с максимални температури в повечето места между 19° и 24°"}
{"url": "http://www.focus-news.net/news/2017/09/20/2438095/nimh-gradushka-s-golemina-na-dzhanka-e-valyala-vav-vrachanskata-obshtina-borovan.html", "text": "Градушка, с големина на джанка, е валяла във врачанската община Борован. Това съобщиха за Агенция „Фокус“ от НИМХ. Градушката е продължила около 10 мин. между 17.30 и 17.40 часа. \r\nГрадушка, с големината на грахово зърно, е валяла и в с. Галиче малко след 18.00 часа.", "date": "2017.09.20", "title": "НИМХ: Градушка, с големина на джанка, е валяла във врачанската община Борован"}
{"url": "http://www.focus-news.net/news/2017/09/20/2438096/politsiyata-izdirva-15-godishniya-trayan-stefkov-yankov-vav-vrazka-s-izvarsheni-ot-nego-krazhbi.html", "text": "Столичната полиция издирва 15-годишния Траян Стефков Янков, съобщиха от пресцентъра на МВР. Той е търсен във връзка с извършени от него кражби. Хората, които имат информация къде може да бъде открит, ще помогнат за издирването му като позвънят на тел. 112 или в най-близкото районно управление при гарантирана анонимност.", "date": "2017.09.20", "title": "Полицията издирва 15-годишния Траян Стефков Янков във връзка с извършени от него кражби"}
{"url": "http://www.focus-news.net/news/2017/09/20/2438097/the-times-of-israel-donald-tramp-zayavi-che-ima-golyam-shans-za-postiganeto-na-izraelsko-palestinski-mir.html", "text": "Американският президент Доналд Тръмп увери лидера на Палестинската автономия Махмуд Абас, че САЩ работят „здраво“, за постигането на мир между Израел и палестинците, предава The Times of Israel.\r\nДоналд Тръмп каза, че постигането на мир между палестинци и израелци, може да бъде една от „най-трудните сделки“, за които е преговарял някога.\r\nТова се случи, след като Тръмп се срещна с палестинския лидер Махмуд Абас в кулоарите на ООН.\r\n„Мисля, че имаме много, много добри шансове. Кой знае, и по-странни неща са се случвали, но имаме добър шанс“, каза президентът Тръмп.\r\n„От времето, когато бях малко момче, все слушам за мира в Близкия изток. Толкова много хора са говорили за него и никога не се е случил. Борим се здраво, работим здраво“, каза Тръмп.\r\nОт своя страна Махмуд Абас заяви, че мирно споразумение с Израел, би било „сделката на века“. Симеон Миланов", "date": "2017.09.20", "title": "The Times of Israel: Доналд Тръмп заяви, че има голям шанс за постигането на израелско-палестински мир"}
{"url": "http://www.focus-news.net/news/2017/09/20/2438098/patriarh-neofit-konchinata-na-mitropolit-dometian-e-ogromna-zaguba-ne-samo-za-duhovenstvoto-i-vyarvashtite-ot-vidinska-eparhiya-i-za-bpts-no-i-za-tseliya-pravoslaven-svyat.html", "text": "Кончината на митрополит Дометиан е огромна загуба не само за духовенството и вярващите от Видинска епархия и за БПЦ, но и за целия православен свят. За тридесет годишното си митрополитското служение покойният архиерей се потруди усърдно на Христовата нива, оставайки верен разпоредник „на тайните Божии” (1 Кор. 4:1) и ревностен свидетел на евангелската истина. С неговото дейно управление в диоцеза на поверената му от Бога епархия са възстановени множество манастири, храмове и параклиси. Това е заявил Негово Светейшество Българският патриарх Неофит възглави опелото на блаженопочившия митрополит Дометиан, съобщиха от отдел \"Връзки с обществеността\" при Св. Синод на БПЦ.\r\nС прощални песнопения и молитва за упокой бе изпратен в последния си път Негово Високопреосвещенство Видинският митрополит Дометиан. Заупокойна св. литургия бе възглавена Негово Високопреосвещенство Врачански митрополит Григорий, наместник на овдовялата Видинска епархийска църква.\r\nТленните останки на блаженопочившия митрополит бяха внесени в катедралния храм „Св. Димитър” вчера и десетки православни християни, духовни чеда и съратници на митрополит Дометиан, можаха да се простят с него, както и кметът на гр. Видин инж. Огнян Ценков, народни представители, общественици.\r\nНегово Светейшество Българският патриарх Неофит възглави опелото на блаженопочившия митрополит Дометиан. Съслужиха му митрополитите: Николай Пловдивски, Амвросий Доростолски, Антоний Западно- и Средноевропейски, Йоан Варненски и Великопреславски, Серафим Неврокопски, Наум Русенски, Киприан Старозагорски и Григорий Врачански, както и епископите Мелнишки Герасим, главен секретар на Св. Синод, Адрианополски еп. Евлогий, игумен на Рилската св. обител, Велички еп. Сионий, игумен на Троянската св. обител, Знеполски еп. Арсений, викарий на Пловдивския митрополит. Гост от Сръбската патриаршия бе Негово Преосвещенство епископ Тимотей. Молитвено участие взе Брегалнишки митрополит Иларион от Македония. В опелото участваха и свещеници и монаси от епархията и страната.\r\nСъс сълзи на очи стотиците събрали се отдадоха последна почит на един бележит духовен пастир и незабравим архиерей. Бог да го прости!", "date": "2017.09.20", "title": "Патриарх Неофит: Кончината на митрополит Дометиан е огромна загуба не само за духовенството и вярващите от Видинска епархия и за БПЦ, но и за целия православен свят"}
{"url": "http://www.focus-news.net/news/2017/09/20/2438099/erdogan-se-izkaza-pred-prazna-zala-v-oon-a-i-nikoy-svetoven-lider-ne-iska-da-se-sreshta-s-nego.html", "text": "Турският президент Реджеп Тайип Ердоган направи изказване вчера на официалната церемония по повод откриването на 72-рата годишна сесия на Общото събрание на ООН, информира електронното издание на вестник „Джумхуриет”. В речта си Ердоган засегна обстановката в Сирия, референдума в Северен Ирак и събитията в Мианмар. \r\nПо време на изказването му обаче направи „неприятно” впечатление преобладаващият брой празни седалки в пленарната зала на Общото събрание на ООН.\r\n„Комичната” и „унизителна” ситуация беше коментирана на пресконференция в турския Меджлис от зам.-генералния председател на основната опозиционна Народнорепубликанска партия (НРП) Йозтюрк Йълмаз. Той подчерта, че в Ню Йорк Ердоган „тотално е бил изолиран”. \r\n„Никой лидер в света не иска да разговаря с нашия президент. Виждаме, че има огромни трудности да се договорят дори и най-обикновени протоколни срещи. Става въпрос за президента на Република Турция. Който е на нож и в остър конфликт с всички останали лидери. Стопяваме се и буквално ни зачеркват; уважението към нас по света вече не струва и пет пари”, оплаква се един от лидерите на турската опозиция, цитиран от „Джумхуриет”. Георги Димов", "date": "2017.09.20", "title": "Ердоган се изказа пред празна зала в ООН, а и никой световен лидер не иска да се среща с него"}
{"url": "http://www.focus-news.net/news/2017/09/20/2438100/oblastniyat-upravitel-valcho-cholakov-iztsyalo-potushen-e-pozharat-kray-selo-yasna-polyana-obshtina-primorsko.html", "text": "Потушен е пожарът край село Ясна поляна, Община Приморско. Това каза за Агенция „Фокус“ областният управител на Бургас Вълчо Чолаков. „Два екипа от Приморско остават да дежурят на място. Огънят не е засегнал реколта или селскостопански постройки, а само сухи треви и храсти“, допълни Чолаков. \r\nМариела РУСЕВА", "date": "2017.09.20", "title": "Областният управител Вълчо Чолаков: Изцяло потушен е пожарът край село Ясна поляна, Община Приморско"}
{"url": "http://www.focus-news.net/news/2017/09/20/2438101/pazardzhik-film-za-zabelezhitelnostite-v-obshtina-peshtera-shte-bade-predstaven-na-praznika-na-keshkeka-v-selo-radilovo-na-22-septemvri.html", "text": "Аудио-визуален продукт, посветен на община Пещера, ще бъде представен като част от програмата на Националния фестивал на кешкека и народните умения в село Радилово, съобщи за Радио „Фокус” – Пазарджик Марена Вачкова, секретар на читалище „Зора” в селото. Филмът е част от проект „Активни общности: изграждане на капацитет за промяна“ на Платформа Агора. Моделът се реализира в 12 български общини, разположени на територията на цялата страна. Една от инициативите по подхода АГОРА е риализирана в община Пещера от НЧ „Зора-1903” - село Радилово- „Националният фестивал на кешкека и народните умения”. „Една от дейностите в проекта бе създаване на творчески продукт за общините. В Община Пещера работи творецът Марио Балабанов от град София. Той  е композитор и работи в областта на аудио-визуалните изкуства и гостува в Община Пещера за седмица, като успя да посети най-интересните забележителности в общината, а именно Пещера „Снежанка”, крепостта „Перистера” и Бесепарските ридове. Срещна се с творци от общината и създаде аудио-визуален продукт, който за първи път ще бъде представен по време на фестивала”, уточни Вачкова. Тя допълни, че в програмата са включени танцово надиграване, както и богата фолклорна програма.\r\nАлбена ЖИЛЕКОВА", "date": "2017.09.20", "title": "Пазарджик: Филм за забележителностите в община Пещера ще бъде представен на Празника на кешкека в село Радилово на 22 септември"}
{"url": "http://www.focus-news.net/news/2017/09/20/2438102/burgas-zapochva-izgrazhdaneto-na-moderen-biznes-tsentar-v-kompleks-slaveykov.html", "text": "В Бургас започва изграждането на модерен бизнес център. Той ще се намира в комплекс „Славейков“ в непосредствена близост до новостроящия се плувен басейн. Проектът носи името Central park и ще предлага много добри условия за развитие на IT и аутсорсинг индустрията в града. Това съобщават от Община Бургас.\r\nВ него ще бъдат построени три жилищни сгради с общо 690 апартамента, три офис сгради с капацитет за 5 000 работни места и подземен паркинг на две нива с общ капацитет 1 555 места.\r\nБизнес центърът ще се простира на площ от 35 дка. Днес бе направена първата копка за началото на строителните дейности. На церемонията присъстваха арх. Димитър Шаренков от проектантския екип, адв. Мартин Богдев от името на инвеститора, зам.-кметовете инж. Чанка Коралска и Красимир Стойчев, Валентин Люцканов от Областна администрация – Бургас.\r\n„Това е сериозна инвестиция за нашия град. През последните години целта на Община Бургас бе да създаде такива урегулирани имоти, в които да има възможност да се строи без това да пречи на комфорта на гражданите. Тук ще се роди един модерен бизнес център, в който ще има и от така търсените от чуждите IT и аутсорсинг компании големи офис площи. Това ще осигури нови работни места, което е добре за развитието на икономиката в града“, каза инж. Чанка Коралска.\r\nСтроителството на модерния бизнес център ще бъде завършено след три години. При изграждането на Central park ще бъдат приложени най-модерните еко технологии. Сградите ще бъдат оборудвани с соларни панели, енергоспестяващи лампи и система за събиране е преработване на дъждовната вода, която след това ще се използва за битови нужди. Външното пространство ще бъде изпълнено с богата и разнообразна растителност.", "date": "2017.09.20", "title": "Бургас: Започва изграждането на модерен бизнес център в комплекс „Славейков“"}
{"url": "http://www.focus-news.net/news/2017/09/20/2438118/afp-hasan-rouhani-zayavi-che-novi-pregovori-sas-sasht-za-reviziraneto-na-yadrenoto-sporazumenie-biha-bili-zaguba-na-vreme.html", "text": "Иранският президент Хасан Роухани отхвърли възможността от преговори с администрацията на Доналд Тръмп за ревизиране на ядреното споразумение, което двете страни сключиха през 2015-та година, предава AFP. Той добави, че Техеран има „различни опции“, ако Вашингтон се оттегли от споразумението.\r\n„Американско правителство, което избира да погазва правните си и легитимни международни ангажименти… Разговор с подобно правителство би бил загуба на време“, каза Роухани. Симеон Миланов", "date": "2017.09.20", "title": "AFP: Хасан Роухани заяви, че нови преговори със САЩ за ревизирането на ядреното споразумение, биха били „загуба на време“"}
{"url": "http://www.focus-news.net/news/2017/09/20/2438119/kyustendil-gradat-shte-bade-domakin-na-natsionalni-karting-serii.html", "text": "Кюстендил ще бъде домакин на национални картинг серии. Това съобщи за Радио „Фокус” – Кюстендил Тошо Аначков от картинг писта „Пауталия”. Състезанието е насрочено от 22 до 24 септември, а входът за всички почитатели на този вид спорт е свободен. Пилотите в състезанието ще бъдат разделени в пет класове, които са от най-малките до участници над 15-годишна възраст. Това ще бъде и последното за тази година състезание от националните картинг серии. Христо Панов и Дейвид Митов ще бъдат кюстендилските представители на състезанието. В състезанието на писта „Пауталия” ще участват общо около 30 пилота.\r\nВенцеслав ИЛЧЕВ", "date": "2017.09.20", "title": "Кюстендил: Градът ще бъде домакин на национални картинг серии"}
{"url": "http://www.focus-news.net/news/2017/09/20/2438120/vidin-predstaviha-postignatite-rezultati-po-proekta-ustoychivo-razvitie-na-uslugite-za-sotsialno-vklyuchvane-v-obshtina-vidin.html", "text": "Представиха постигнатите резултати по проекта „Устойчиво развитие на услугите за социално включване в Община Видин”, съобщиха от пресцентъра на Общината. Информация за извършените към 31 август 2017 г. дейности по проекта бе представена на междинна пресконференция от Десислава Тодорова, заместник-кмет по европейски политики и инвестиции и ръководител на проекта. Тя съобщи, че са проведени индивидуални занимания, консултации и обучения на родители и деца с увреждания, като от услугата са се възползвали 11 потребители. Във връзка с дейността „Формиране и развитие на родителските умения. Семейно консултиране и подкрепа“, са организирани индивидуални и групови консултации, като услугата се ползва от 235 потребители. От подкрепа за осигуряване на здравна детска консултация и дейности по превенция на заболяванията са се възползвали 470 души – проведени са прегледи и диагностика на психомоторното развитие на децата, както и консултации и здравни обучения на родители.\r\nВ рамките на дейност „Допълнителната педагогическа подготовка за повишаване на училищната готовност на децата за равен старт в училище“ е проведена екскурзия до исторически забележителности – средновековния замък „Баба Вида” и музей „Кръстата казарма” в град Видин.\r\nВъв връзка с дейност „Управление и функциониране на услугите“, екипът на Общностен център се стреми да създаде условия за подкрепа към родителите на деца в ранна възраст за сигурна грижа в семейна среда; да повиши чувствителността към нуждите им, тяхното разпознаване и посрещане в семейството; да създаде условия за ранно разпознаване на уврежданията и затрудненията в развитието на децата и услугите; да подобри условията за социалното включване на децата от изолирани общности, чрез създаване на достъп до услуги за деца и семейства.\r\nПо отношение на информацията и публичността на проекта, до момента са изготвени информационни брошури и презентация, изработен информационен банер, проведена начална пресконференция и е осигурен информиран достъп на населението на Община Видин.", "date": "2017.09.20", "title": "Видин: Представиха постигнатите резултати по проекта „Устойчиво развитие на услугите за социално включване в Община Видин”"}
{"url": "http://www.focus-news.net/news/2017/09/20/2438121/chez-razpredelenie-balgariya-otkri-moderen-tehnicheski-ucheben-tsentar-v-sofiya-obzor.html", "text": "„ЧЕЗ Разпределение България“ откри модерен технически учебен център в София, в който бъдещи и настоящи електротехници ще придобиват и усъвършенстват опит и практически умения. Той е изграден на територия от 3400 кв. м., като инвестицията възлиза на 400 хил. лв. На тържествената церемония по откриването присъстваха всички висши мениджъри на компанията, сред които регионалният мениджър на ЧЕЗ за България Карел Крал, изпълнителният директор Петър Холаковски, главният оперативен директор Виктор Станчев, както и представители на Министерството на енергетиката, образователните институции и бизнеса.\r\nКараел Крал обясни, че целите на учебния център са две – да се развиват и усъвършенстват уменията и квалификацията на служителите на компанията и да се даде възможност на ученици и студенти от различни университети и техникуми да придобият практически опит. „Енергийният сектор няма да изчезне, той се развива и занапред ще се променя много, а чрез този учебен център имаме възможност да покажем на младите хора накъде върви той. Ние даваме много стипендии, имаме много стажантски програми и сме активни  в дуалното обучение, защото вярваме, че трябва бизнесът да бъде свързан повече с образованието. Искаме да покажем на младите хора, че има бъдеще в България“, каза Карел Крал.\r\nИзпълнителният директор на „ЧЕЗ Разпределение България“ Петър Холаковски благодари на всички, участвали в създаването на центъра, и обясни, че в него всички новоназначени служители ще имат възможност да се обучават практически при пълна симулация на мрежата, а всички настоящи служители ще могат да опресняват своите знания и да повишават квалификацията си. „Мрежата трябва да се управлява от добре обучени специалисти и това не подлежи компромис“, каза той.\r\nГлавният оперативен директор Виктор Станчев представи пред журналисти и гости по-подробно различните части на учебния център. „Той се състои от два основни елемента – полигонът със съоръженията, които покриват над 90% онези, които са в експлоатация – стълбове, електропроводи, електромерни табла и т.н. и Центърът за получаване на теоритични знания. Покриват се всички процеси в поддържането на мрежата, в измерването на електрическата енергия, както и процесите по диспечинг, по проучване и по реализация на инвестициите. Този център е една сбъдната мечта“, каза Виктор Станчев.\r\nЦветилена СИМЕОНОВА", "date": "2017.09.20", "title": "„ЧЕЗ Разпределение България“ откри модерен технически учебен център в София (ОБЗОР)"}
{"url": "http://www.focus-news.net/news/2017/09/20/2438122/plovdiv-zapochna-izgrazhdaneto-na-nov-parking-v-rayon-severen.html", "text": "Започна изграждането на нов паркинг в район „Северен“. Това съобщиха  за Радио „Фокус“ Пловдив от районната администрация. По-рано днес бе направена и първа копка на ремонтните дейности от кмета на района инж. Ральо Ралев. Паркингът се намира на ул. „Полковник Сава Муткуров” № 65, 67, 69, с обща площ  около 2 дка. Новото съоръжение ще включва около 50 паркоместа, от които три ще бъдат за хора с увреждания. Ще бъде изграден тротоар с площ  от 50 кв. м. и възстановена баскетболната площадка. На около 100 000 лв. възлиза инвестицията по изграждането на новия паркинг.\r\nКристиян ГАРОВ", "date": "2017.09.20", "title": "Пловдив: Започна изграждането на нов паркинг в район „Северен“"}
{"url": "http://www.focus-news.net/news/2017/09/20/2438123/kyustendil-balgarskata-shevitsa-shte-bade-aktsent-sred-zanayatite-na-mezhdunarodniya-festival-balkanska-cherga-v-selo-shishkovtsi.html", "text": "Българската шевица ще бъде акцент сред занаятите на Международния фестивал „Балканска черга” в село Шишковци. Това съобщи за Радио „Фокус” – Кюстендил Борислав Крумов, председател на сдружение „Роден край”. „Тази година акцент в представянето на характерните занаяти за нашия регион ще е шевицата. Още през първият ден – 22 септември, ще бъдат показани уникални български шевици от Кюстендилско. Ще разкажем за традицията по изработката и символите, които носи българската шевица”, каза Борислав Крумов. По думите му в рамките на фестивала, продължаващ до 24 септември, по традиция ще се проведат и демонстрации на стари занаяти, кулинарна изложба – конкурс, народни борби за агне, състезание по бързо рязане на дърва, варене на ракия и други. Предвидени са и много концерти и изпълнения на фолклорни състави от България, Сърбия и Македония.\r\nВенцеслав ИЛЧЕВ", "date": "2017.09.20", "title": "Кюстендил: Българската шевица ще бъде акцент сред занаятите на Международния фестивал „Балканска черга” в село Шишковци"}
{"url": "http://www.focus-news.net/news/2017/09/20/2438124/reuters-siriyski-migrant-be-osaden-ot-germanski-sad-zaradi-otvlichaneto-na-mirotvorets-na-oon.html", "text": "Сириец, живеещ в Германия, бе осъден на три години и половина  затвор заради участието си в отвличането на миротворец на ООН близо до Дамаск преди четири години, предава Reuters .\r\nМъжът, чието име не се споменава, бе намерен за виновен в съпричастие и участие в отвличането, според изявление на германския съд.\r\nМиротворецът на ООН, който е служил в демилитаризираната зона между Сирия и Израел, бе отвлечен през февруари 2013-та година, заявиха от Районния съд в Щутгарт. \r\nСмята се, че мигрантът е член на ислямистката групировка „Ал Нусра“. Симеон Миланов", "date": "2017.09.20", "title": "Reuters: Сирийски мигрант бе осъден от германски съд заради отвличането на миротворец на ООН"}
{"url": "http://www.focus-news.net/news/2017/09/20/2438125/vremennata-parlamentarna-komisiya-predlozhi-chastichno-restartirane-na-protsedurata-za-nov-iztrebitel-ministerstvoto-na-otbranata-shte-reshava-obzor.html", "text": "На последното си заседание Временната комисия за проучване на изпълнението на процедурата по избор на нов тип боен самолет прие финалния доклад за дейността си.  Председателят на комисията Емил Христов заяви, че проектът за изтребителите не трябва да бъде рестартиран от самото му начало, защото има постигнати резултати, независимо от двойното увеличение на финансовата рамка. Министерството на отбраната ще реши на какъв етап ще бъде върнат проектът за изтребителите. Той уточни, че министерството трябва да прецени дали ще иска нови оферти за изтребители или ще се съобразява с направените три оферти. Емил Христов посочи, че ролята на комисията е била да направи изводи и предложения, а не да взема решения. Според него в случая „вратите трябва да се отворят“ за нов изтребител, защото ресурсът е два пъти по-голям от този при стартирането на проекта. Той коментира, че сроковете на работата на междуведомствената група по проекта са били скъсени, а групата е трябвало да оцени 16 тома информация, което е на границата на човешките възможности. \r\nВ доклада комисията предлага на Министерството на отбраната да изготви и внесе промяна на приетия Проект за инвестиционен разход, която да включва ново примерно разпределение на плащането. Промяната трябва да осигурява реализацията на трите приоритетни проекта за превъоръжаване на Въоръжените сили. Предлага се министерството да актуализира основните варианти за реализация на проекта на база на офертите, изпратени след декември 2016 година. Комисията констатира, че липсата на политическо ръководство и контрол на процеса са създали възможност за промяната в задължителните критерии по проекта. Това е довело до отпадане на един от вариантите и сериозни съмнения за ефективността на изразходваните средства. Предстои докладът да бъде гласуван в пленарна зала. \r\nСамо от БСП се обявиха „против“ финалния доклад. Зам.-председателят на ПГ на БСП Жельо Бойчев посочи, че правителството е имало всички правомощия и отговорности да приключи процедурата за изтребителите, както намери за добре. Секретарят на групата Филип Попов заяви, че комисията ще се превърне в трибунал на атаките срещу президента Румен Радев. Според него комисията излиза извън правомощията си и недопустимо предложенията й да бъдат без политическа и финансова обосновка. Филип Попов уточни, че нито един от изслушаните министри не отговаря положително на въпроса дали има нарушения в процедурата за избор на изтребител, което не е посочено в доклада. Владимир Тошев от ГЕРБ заяви, че комисията не излиза извън правата си и никъде в доклада не се говори поименно. Той посочи, че в доклада не е даден отговор на въпроса какъв тип боен самолет е необходим за авиацията- дали да изпълнява задачи по дежурство или да може да разузнава. Ген. Симеон Симеонов от ДПС коментира: „Ако не се отделят средства за летателен състав ще стане така, че няма да има кой да се качи на този изтребител“. „Фокус“ припомня: Комисията беше създадена на 28 юни по предложение на ГЕРБ с мотив, че заключителният етап от процедурата се е развил по време на служебното правителство, който период е без ефективни методи за упражняване на контрол на изпълнителната власт заради неработещия парламент. В хода на работа на комисията стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани изтребители F-16. Комисията проведе 6 заседания, на които бяха изслушани всички министри на отбраната за периода от 2010 до 2017 година, с изключение на служебния министър Стефан Янев. Разгледани са 320 явни и 56 класифицирани документа. \r\nБиляна ИВАНОВА", "date": "2017.09.20", "title": "Временната парламентарна комисия предложи частично рестартиране на процедурата за нов изтребител, Министерството на отбраната ще решава (ОБЗОР)"}
{"url": "http://www.focus-news.net/news/2017/09/20/2438126/shumen-izvanreden-gradski-transport-shte-bade-organiziran-vav-vrazka-s-istoricheskiya-festival-doblest-i-slava.html", "text": "Във връзка с провеждането на Историческия фестивал „Доблест и слава“ на 22 и 23 септември в района на Шуменска крепост Община Шумен и „Шумен – пътнически автотранспорт“ осигуряват извънреден градски транспорт. Това съобщиха от пресцентъра на Община Шумен. Автобусите ще се движат по маршрут със спирки на: Кооперативния пазар на бул. „Симеон Велики“, зала „Младост“, бензиностанция „Шел“, Професионална гимназия по икономика, хотел „Шумен“, „Томбул джамия“, Парк „Кьошкове“, „Шуменска крепост“. Те ще бъдат обозначени с табели, на които е изписано Исторически фестивал „Доблест и слава“. На 22 септември първият автобус ще тръгне в 13.00 часа от спирката на Кооперативния пазар. Колите ще се движат през час, като последните автобуси от Шуменска крепост към града ще потеглят в 18.30 часа. На 23 септември, събота, първият рейс е в 10.00 часа също от спирката на пазара. Автобусите ще се движат отново на всеки кръгъл през целия ден и последният от Шуменска крепост към града ще бъде пак в 18.30 часа. Пътуването до Шуменска крепост ще е на цена 1 лев.", "date": "2017.09.20", "title": "Шумен: Извънреден градски транспорт ще бъде организиран във връзка с историческия фестивал „Доблест и слава“"}
{"url": "http://www.focus-news.net/news/2017/09/20/2438127/sport-priyateli-na-stoichkov-s-32-sreshtu-legendite-na-barselona.html", "text": "Мачът между отбора, събран от Христо Стоичков и звездите на Барселона завърши 3:2. Димитър Бербатов отбеляза два гола в полза на българския тим през първото полувреме. След почивката Стоичков смени отбора си – излезе като капитан за Барселона и успя да вкара попадение, а Дани Гарсия изравни резултата, но Бербатов оформи крайното 3:2 в полза на българите, отбелязвайки третия си гол в мача.", "date": "2017.09.20", "title": "Спорт:  Приятели на Стоичков с 3:2 срещу легендите на Барселона"}
{"url": "http://www.focus-news.net/news/2017/09/20/2438128/gabrovo-predstaviteli-na-komisiyata-po-kultura-i-obrazovanie-v-evropeyskiya-parlament-posetiha-emo-etar.html", "text": "Членове на Европейския парламент, представители на Комисията по култура и образование, посетиха Етнографски музей на открито „Етър” в Габрово, съобщиха от пресцентъра на културната институция.\r\nДиректорът доц. д-р Светла Димитрова приветства гостите на специална среща и подчерта колко важно е за музейната общност в страната присъствието на политици и експерти от толкова важна институция, каквато е ЕП. „Музеят се радва на изключително добра посещаемост. Ние не страдаме от липсата на пари, а се нуждаем от подпомагане на каузата ни, свързана с опазването на старите занаяти и намирането на хора, които искат да се занимават с тях”, каза доц. д-р Димитрова. Тя заяви, че това е проблем в цяла Европа. Освен това  информира евродепутатите от Комисията по култура и образование в ЕП за най-голямото годишно събитие в „Етър”-а – Международния панаир на традиционните занаяти. Светла Димитрова каза, че разчита на подкрепа за установяване на контакти с майстори или занаятчийски организации, които да вземат участие в следващи издания на събитието.\r\nПо време на разговора бе очертана необходимостта от разширяване на възможностите за обмен на опит между професионалисти от музейните общности в различни страни.\r\nЧленовете на европейския парламент, които посетиха ЕМО „Етър“, бяха поздравени от Нела Рачевиц, зам.-кмет на Община Габрово. Пред политическите фигури и експертите тя направи кратък обзор на ситуацията в българските музеи и необходимостта от тяхната модернизация. От страна на Община Габрово в срещата се включи и Даниела Василева, директор на дирекция „Образование и социални дейности”.\r\nРъководител на групата от Европейския парламент, посетила ЕМО „Етър”, е Богдан Здроевски. В състава на мисията са още Сабине Ферхайн, Богдан Вента, Светослав Малинов, Момчил Неков и Джули Уорд.\r\nБогдан Здроевски и колегите му изразиха отличните си впечатления от музея на открито в Габрово и споделиха своя опит от работата на такива музеи в други страни.", "date": "2017.09.20", "title": "Габрово: Представители на Комисията по култура и образование в Европейския парламент посетиха ЕМО „Етър”"}
{"url": "http://www.focus-news.net/news/2017/09/20/2438129/rumyana-glavcheva-ekspert-seizmolog-nov-zemetrasen-udar-nanese-porazheniya-na-meksiko-siti-32-godini-sled-opustosheniyata-prez-1985-godina.html", "text": "На 19 септември 1985 година в 7:18 сутринта земетресение с магнитуд 8.0 и епицентър на 320 километра (км) от мексиканската столица удари фатално Мексико Сити. Документални източници посочват от 5 до 45 хиляди човешки жертви (прието е да се смята, че са 10 хиляди) и 30 хиляди ранени в резултат от труса през 1985. Анализи, проведени след земетресението, показват уникална топография на терена, където се намира столицата. Градът обхваща и  леглото на дренирано езеро (Текскоко). Утайките усилват земетръсното влияние – в района на града, изграден в тези условия, е установена 5-кратно по-голяма амплитуда на преместване при земетресението, отколкото в други райони. Изравняване със земята на повече от 400 сгради в столицата се дължи на изпадане в резонанс със сеизмичните вълни на 5-15 етажни сгради, това съобщи за Агенция \"Фокус\" Румяна Главчева, експерт-сеизмолог. \r\nВчера, вторник, на 420 км източно, на територията на Мексико отново се случи разрушително земетресение в 13:15 местно време. Съвпадението в датите е чиста случайност. Магнитудът на новото земетресение е 7.1, а епицентърът му е само на около 130 км от столицата, в съседния щат Пуебла. До 10 часа тази сутрин са регистрирани 23 вторични труса – максимален с магнитуд 4.0 – по информация от мексиканския сеизмологичен център. Новият сеизмичен източник е на дълбочина от  около 50 км; за сравнение, през 1985 година сеизмичният източник започва развитие от дълбочина 20 км. Сега сътресенията на мястото на разрушенията през 1985 са слаби, с интензивност само от II и III степен. Според описания на очевидци, преживели земетресението, максималната сила на въздействие от земетресението е с интензивност от IX  степен, а повреди на сградния фонд се регистрират до епицентрални разстояния от 120 км – оценките са от Американската геоложка служба на базата на единични сведения. От град Пуебла (около 60 км от епицетъра; над 60 сведения от персонални наблюдения) има свидетелства за „безброй свлачища” и оценка за въздействие с интензивност от VII степен. В район на столицата въздействието се оценява също с интензивност от VII степен (службата на САЩ). Земетресението е усетено на север в щатите Тексас и Оклахома на разстояния до 2000 км и на юг до около 900 км в Гватемала. Луис Фелипе Пуенте, национален координатор на Службата за гражданска защита на Мексико, съобщава за установени досега 86 жертви в Мексико Сити, 71 в щата Морелос, 43 в щат Пуебла, 12 в щат Мексико, 4 в Гуереро и 1 в Оаксака. На около 50 км в север-северозападна посока от епицентъра е вулканът Попокатепетъл. Има информация за активиране на вулкана след земетресението – дълбочината на земетръсния източник е съизмерима с разстоянието до калдерата на вулкана. \r\nДискутираните земетресения и напоследък станалото – на 7 септември т.г. с над 3000 вторични труса досега (Мексикански сеизмологичен център) –  земетресение с магнитуд 8.1 и епицентър на 600 км в Тихоокеанската акватория са следствие от напреженията, причинени от сблъсък между плочите Североамериканска, Карибска и тихоокеанската Кокос.", "date": "2017.09.20", "title": "Румяна Главчева, експерт-сеизмолог: Нов земетръсен удар нанесе поражения на Мексико Сити 32 години след опустошенията през 1985 година."}
{"url": "http://www.focus-news.net/news/2017/09/20/2438130/afp-yaponskiyat-premier-smyata-che-vremeto-za-dialog-sas-severna-koreya-e-priklyuchilo.html", "text": "Японският премиер Шиндзо Абе смята, че времето за диалог със Северна Корея е приключило, предава AFP. Абе направи изявлението си пред 72-то Общо събрание на ООН в сряда, като подкрепи позицията на САЩ по въпроса. \r\nСпоред държавния глава, „няма много останало време“, за да се предприемат действия относно Северна Корея. Изявлението му става ден след като американският президент Доналд Тръмп заплаши Пхенян с „тотално унищожение“.  Цанко Цолов", "date": "2017.09.20", "title": "AFP: Японският премиер смята, че времето за диалог със Северна Корея е приключило"}
{"url": "http://www.focus-news.net/news/2017/09/20/2438131/api-vazstanoveno-e-dvizhenieto-po-pat-ii-81-kostinbrod-buchin-prohod.html", "text": "Възстановено е движението по път II-81 Костинброд-Бучин проход, съобщава Агенция Пътна Инфраструктура Трафикът временно се извършваше в една лента поради ПТП.", "date": "2017.09.20", "title": "АПИ: Възстановено е движението по път II-81 Костинброд-Бучин проход"}
{"url": "http://www.focus-news.net/news/2017/09/20/2438132/washington-post-uraganat-mariya-ostavi-puerto-riko-bez-elektrichestvo.html", "text": "Ураганът „Мария“ удари Пуерто Рико в сряда, оставяйки цялото население на острова без електричество, пише The Washington Post. Изданието припомня, че това е най-силната буря, която удря района в последните 80 години. \r\nСпоред властите, ураганът е „унищожил всичко, което се намирало на пътя му“. Очаква се следващата цел на силния тропически циклон да бъде Доминиканската република.  Цанко Цолов", "date": "2017.09.20", "title": "Washington Post: Ураганът \"Мария\" остави Пуерто Рико без електричество"}
{"url": "http://www.focus-news.net/news/2017/09/20/2438133/predstoyashti-mezhdunarodni-sabitiya-za-21-septemvri-agentsiya-fokus.html", "text": "Продължават протестите в Барселона, след като испанската полиция арестува официални лица, участващи в организирането на обявения за незаконен от Мадрид референдум за независимост на Каталония.  Германският канцлер Ангела Меркел ще говори на митинг в Хесен, докато нейният противник Мартин Шулц ще се срещне с избиратели в Хановер и Колон.  Тече втори ден от стачките, организирани от няколко френски работнически синдиката, срещу социалните реформи на президента Еманюел Макрон.  Британският премиер Тереза Мей ще се срещне с Министерския съвет, ден преди нейната реч относно Брекзит във Флоренция.  Ураганът \"Мария\" продължава пътя си през Карибския регион.", "date": "2017.09.20", "title": "Предстоящи международни събития за 21 септември (Агенция „Фокус“)."}
{"url": "http://www.focus-news.net/news/2017/09/20/2438134/afp-ispanskiyat-premier-prizova-zhitelite-na-kataloniya-da-sprat-eskalatsiyata-na-radikalizma-i-nepodchinenieto.html", "text": "Испанският премиер Мариано Рахой призова жителите на Каталония в сряда да спрат “ескалацията на радикализма и неподчинението“, предава AFP. Изявлението на държавния глава е във връзка с масовите протести в автономната област, които избухнаха след арестуването на някои официални лица преди насрочения референдум за независимост на Каталония. \r\n„Все още има време да избегнем по-големите проблеми“, каза Рахой по време на телевизионно интервю. \r\nАгенция „Фокус“ припомня, че насроченият за първи октомври референдум за независимост на Каталония бе обявен за незаконен от Мадрид, но въпреки това местните власти обявиха, че имат намерение да продължат по план със свикването му.  Цанко Цолов", "date": "2017.09.20", "title": "AFP: Испанският премиер призова жителите на Каталония да спрат „ескалацията на радикализма и неподчинението“"}
