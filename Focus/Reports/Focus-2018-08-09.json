{"url": "http://www.focus-news.net/news/2018/08/09/2554720/mvr-bez-narusheniya-na-obshtestveniya-red-premina-futbolnata-sreshta-mezhdu-otborite-na-pfktsska-i-fk-kopenhagen-daniya.html", "text": "Футболната среща от „Лига Европа“ на Националния стадион „Васил Левски“ между отборите на ПФК „ЦСКА” и ФК “Копенхаген“ – Дания  се проведе без сериозни нарушения на обществения ред, съобщиха от  Пресцентъра на МВР . \r\n Не бяха допуснати инциденти по време на мача. Служители на СДВР се грижиха за опазването на реда на територията на София преди, по време и след мача. \r\nФеновете напуснаха стадиона без инциденти. Към момента няма нарушения на обществения ред по улиците в района и в посоките на изтегляне на привържениците на двата отбора.", "date": "2018.08.09", "title": "МВР: Без нарушения на обществения ред премина футболната среща между отборите на ПФК“ЦСКА“ и ФК „Копенхаген“ - Дания"}
{"url": "http://www.focus-news.net/news/2018/08/09/2554693/plovdiv-preasfaltiran-e-uchastak-ot-ul-vrattsata-v-rayon-iztochen.html", "text": "Преасфалтиран е участък от ул. „Вратцата“ в район „Източен“ в Пловдив. Това каза за  Радио „Фокус“ – Пловдив  районният кмет Николай Чунчуков. По думите му, обновената пътна отсечка е между улиците „Лотос“ и „Острец“. Кметът на район „Източен“ посочи още, че пешеходната пътека там е изградена по нова технология – асфалтът е оребрен посредством специална мрежа, която чрез предизвикването на вибрации цели намаляване скоростта на автомобилите. „Тази технология се използва за първи път в нашия район, като целта е по-голяма безопасност на пешеходците, още повече, че в зоната има училище и детска ясла“, обясни Николай Чунчуков. Той допълни, че предстои преасфалтиране на асфалтовите тротоарни настилки по ул. „Вратцата“, като припомни, че преди два месеца в района са били обновени тротоарите по улица „Босилек“, а през юли бе извършена пълна реконструкция на улица „Лотос“. \r\nТони МИХАЙЛОВ", "date": "2018.08.09", "title": "Пловдив: Преасфалтиран е участък от ул. „Вратцата“ в район „Източен“"}
{"url": "http://www.focus-news.net/news/2018/08/09/2554688/predstoyashti-mezhdunarodni-sabitiya-za-10-avgust-agentsiya-fokus.html", "text": "Пилотите от авиокомпания \"Райънеър\" ще проведат протести в няколко европейски държави. \r\n***  Съдът в САЩ ще се произнесе относно забраната за публикуване на чертежи за триизмерно принтиране на огнестрелно оръжие. \r\n***  Общото събрание на ООН ще гласува за назначаването на Мишел Башалет за висш комисар по човешките права. \r\n***  Бразилските профсъюзи организират стачки срещу високото равнище на безработица в страната.", "date": "2018.08.09", "title": "Предстоящи международни събития за 10 август (Агенция \"Фокус\")"}
{"url": "http://www.focus-news.net/news/2018/08/09/2554692/makfaks-makedoniya-italianskite-vlasti-zaloviha-20-tona-narkotitsi-ot-albaniya.html", "text": "Италианската полиция конфискува 20 тона канабис от Албания, скрит в кораб, плаващ от Черна Гора към Италия  под флага на Панама, предава македонската информационна агенция   „Макфакс“. \r\nАлбанските медии, позовавайки се на италианската полиция, съобщават, че производителите и контрабандистите от страната им първо са прехвърлили наркотиците в Черна Гора, а след това от там с кораба „Ремус“ са се опитали да ги закарат в Италия през Палермо. \r\nЗадържани са 11-те членове на екипажа на кораба.  Виктор Турмаков", "date": "2018.08.09", "title": "„Макфакс“ (Македония): Италианските власти заловиха 20 тона наркотици от Албания"}
{"url": "http://www.focus-news.net/news/2018/08/09/2554691/seattle-times-roditelite-na-melaniya-tramp-poluchiha-amerikansko-grazhdanstvo.html", "text": "Родителите на първата дама на САЩ Мелания Тръмп получиха американско гражданство, пише    Seattle Times. \r\nАдвокатът на Виктор и Амалия Кнавс съобщи, че словенската двойка е положила клетвата за гражданство в четвъртък в Ню Йорк. До момента те бяха в САЩ като постоянни жители. \r\nСемейство Кнавс отглежда Мелания в словенския град Севница. 74-годишният Виктор, който е продавач на автомобили, е с две години по-възрастен от президента на САЩ Доналд Тръмп, а съпругата му Амалия, работила във фабрика за текстил, е на 73.  \r\nМелания Кнавс се мести в Ню Йорк през 1996 г. и се среща с бъдещия си съпруг две години по-късно.   Виктор Турмаков", "date": "2018.08.09", "title": "Seattle Times: Родителите на Мелания Тръмп получиха американско гражданство"}
{"url": "http://www.focus-news.net/news/2018/08/09/2554689/georgi-kiev-turistichesko-druzhestvo-kupena-turisticheskata-markirovka-po-patekata-za-peshtera-snezhanka-e-osvezhena-oshte-predi-nachaloto-na-letniya-sezon.html", "text": "Туристическата маркировка по пътеката за пещера „Снежанка“ е освежена още преди началото на летния сезон, каза за  Радио „Фокус” – Пазарджик  Георги Киев, председател на Туристическо дружество „Купена”. Той обясни, че едно от основните правила при движение в планината е да се следи маркировката, за да се избегне изгубване. „Направени са необходимите обозначения, а схемите са сложени в град Пещера. Освен това на самия курорт също има такава схема, в която са отбелязани обектите. Отбелязани са и часовете, които са необходими, за да се стигне до самите обекти”, коментира Киев. Той допълни, че такава маркировка е направена и до пещерата „Снежанка”. Пещера „Снежанка” е отворена за туристи, като тя работи всеки ден от 10.00 до 16.00 часа, като дори и само за един посетител, вратите на пещерата се отварят на всеки 1 час. Пътят до пещерата е проходим, поставени са и необходимите указателни табели. Киев уточни, че повечето посетители спазват стриктно правилата и не повреждат сталактитите, сталагмитите, синтровите езера и драперии. Още на входа им се казва, че не бива да чупят сталактитите, които са на десетки и стотици хиляди години, нито пък трябва да драскат по тях и да повреждат флората и фауната. \r\nАлбена ЖИЛЕКОВА", "date": "2018.08.09", "title": "Георги Киев, Туристическо дружество „Купена”: Туристическата маркировка по пътеката за пещера „Снежанка“ е освежена още преди началото на летния сезон"}
{"url": "http://www.focus-news.net/news/2018/08/09/2554694/ministarat-na-zdraveopazvaneto-e-osvobodil-direktora-na-fonda-za-lechenie-na-detsa.html", "text": "Министърът на здравеопазването Кирил Ананиев е освободил д-р Мариета Райкова от поста директор на Фонда за лечение на деца, научи  Агенция „Фокус“ . Д-р Райкова е освободена по нейно желание.  \r\nТя е директор на Фонда за лечение на деца от месец септември 2017 г., след като смени д-р Тинка Троева. Здравният министър уволни д-р Троева с мотива, че системно е нарушавала правилника, което е довело до редица закононарушения. Това бе четвъртата рокада във Фонда за лечение на деца в чужбина от месец април 2016 г. Тогава беше арестуван почти целият предишен екип на Фонда, а директорът ѝ Павел Александров - уволнен. В началото на март 2017 г. предишният директор проф. Владимир Пилософ бе освободен от служебния министър Илко Семерджиев и на негово място бе назначена д-р Тинка Троева.", "date": "2018.08.09", "title": "Министърът на здравеопазването е освободил директора на Фонда за лечение на деца"}
{"url": "http://www.focus-news.net/news/2018/08/09/2554696/georgi-dimitrov-turistichesko-druzhestvo-trapezitsa-1902-obezopaseni-sa-vsichki-saorazheniya-po-ekopatekite-v-rayona-na-veliko-tarnovo.html", "text": "Обезопасени са всички съоръжения по екопътеките в района на Велико Търново. Това съобщи за  Радио „Фокус“ – Велико Търново  секретарят на Туристическо дружество „Трапезица 1902“ Георги Димитров. Той посочи, че през есента, месеците септември и октомври, ще бъдат извършени ремонтни дейности на мостовете, стълбите и парапетите по маршрутите, които се нуждаят от такива. В момента въпреки, че на места има нужда от укрепване, съоръженията са безопасни за туристите. Георги Димитров подчерта, че дружеството има желание да поддържа екопътеките в целия регион, но самостоятелно трудно би се справило. „Маршрутите имат нужда да се обновяват, да се изградят нови заслони и беседки на по-дългите от тях, където туристите да спрат, да починат, да обядват. Районът е благодатен. Имаме цялостен проект за целия периметър. Около 250 км са маршрутите около Велико Търново и това си е една сериозна поддръжка. Иначе сами се справяме с маркирането и почистването. Поставяме табелки и ремонтираме съоръженията“, допълни Георги Димитров. \r\nНадежда КРЪСТЕВА", "date": "2018.08.09", "title": "Георги Димитров, Туристическо дружество „Трапезица 1902“: Обезопасени са всички съоръжения по екопътеките в района на Велико Търново"}
{"url": "http://www.focus-news.net/news/2018/08/09/2554698/reuters-kosovo-naznachi-bezhanets-ot-sarbiya-za-konstitutsionen-sadiya.html", "text": "Президентът на Косово Хашим Тачи назначи съдия, избягал от Сърбия в Косово, за да не излежи затворническа присъда за корупция, за член на конституционния съд на страната, предава   Reuters. \r\nНоминираният от депутатите-етнически сърби Радомир Лабан бе одобрен с гласуване от парламента през май, но Тачи бе предупреден от опозицията да не го назначава преди преминаването на всички съответни  проверки.  \r\n„Той все още е издирван от властите в Белград. Има червена молба за предаването му от Интерпол и ако излезе от страната името му ще се появи на всяко летище“, заяви високопоставен полицейски източник от Косово. \r\nОт президентството на страната съобщиха без допълнителни подробности за назначаването на Лабан.  Той ще бъде един от деветте съдии в органа, запълвайки позицията отделена за малцинствата в страната.  \r\nСпоред сръбските власти Лабан е осъден през 2011 г. за шест години затвор по обвинения в корупция като служител на митниците на страната.  Първоначално той изкарва половината си присъда в досъдебно задържане между 2006 и 2009 г. След процеса той е временно освободен преди да излежи останалата част от нея, но вместо това той бяга в Косово.   Виктор Турмаков", "date": "2018.08.09", "title": "Reuters: Косово назначи бежанец от Сърбия за конституционен съдия"}
{"url": "http://www.focus-news.net/news/2018/08/09/2554699/rumyana-glavcheva-ekspert-seizmolog-katastrofalni-zemetreseniya-prodalzhavat-da-atakuvat-indoneziyskiya-ostrov-lombok.html", "text": "Районът на индонезийския остров Ломбок днес е ударен от трето катастрофално земетресение, само за десетина дни. Силният трус е с магнитуд 5.9 (Европейски сеизмологичен център и Американски геоложки проучвания) и епицентър в Северозападен Ломбок, предава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nСеизмичният източник отново е с неголяма дълбочина (10-12 км), което причинява нови щети и жертви – още сгради са съборени. “Хората плачеха; страхът им беше ясно видим”, свидетелства жител на Матарам, главен град на Ломбок. Същият описва преживяното днес така: “В моята стая на третия етаж в Матарам прозорците се разбиха, стените се спукаха и таванът започна да се срутва. Бягах колкото се може по-бързо.” (VII степен интензивност). \r\nСлед мощното земетресение с магнитуд 6.9, станало в неделя на 5 август – една седмица след земетресение с магнитуд 6.4 и множество последвали го по-слаби – до преди няколко чáса Индонезийският Сеизмологичен Център е регистрирал 391 труса, 19 от които масово усетени (илюстрация). Говорителят на Националната агенция за борба с бедствията съобщава за потвърдени 259 човешки жертви. Информацията на индонезийското правителство е за ранени над 1400 и за 270 хиляди разселени жители. Много хора са останали бездомни, поради масово застрояване с неустойчиви паянтови сгради. Десетки хиляди спят на открито или в развалините на домовете си. Равносметката, оповестена от представител на Червения кръст в Ломбок гласи: “Вчера посетих села, които бяха напълно разрушени” и продължава “От екипи на Червения кръст в Източен и Северен Ломбок съобщиха за села, в които 75% от домовете са повредени.”  Много от ранените получават медицинско обслужване във временни полеви пунктове, поради силно засегнати болници и клиники. Собственик на хотелската верига заявява \"В миналото сме имали леки земетресения, но никога не е имало такова нещо. Има нарастващи опасения, че важната туристическата индустрия ще бъде лошо засегната. \" \r\nЗа тежкото положението в Индонезия свидетелства и фактът, че сайтът на Индонезийския сеизмологичен център е неактивен в момента.", "date": "2018.08.09", "title": "Румяна Главчева, експерт-сеизмолог: Катастрофални земетресения продължават да атакуват индонезийския остров Ломбок"}
{"url": "http://www.focus-news.net/news/2018/08/09/2554700/gabrovo-nad-200-semeyni-poseshteniya-otchita-natsionalniyat-muzey-na-obrazovanieto-ot-nachaloto-na-mesets-yuli-dosega.html", "text": "Над 200 семейни посещения отчита Националният музей на образованието в Габрово от началото на месец юли досега, съобщават от  Музея . Семействата са с две и повече деца. Те са най-вече от София, Пловдив, Варна, Русе, Силистра, Ямбол, Плевен. Засилен интерес към Националния музей на образованието има от почиващи в Трявна и преминаващи през Габрово туристи – от и към морските курорти. \r\nПовечето родители споделят, че ще имат първокласници през есента и искат те да получат нагласа за първия учебен ден. За децата е изключително забавно, че техните майки и бащи разпознават сред музейните експонати свои учебници, пособия и помагала от 80-те и 90-те години на миналия век, връщат се със спомени и забавни случки в ученическите си години. \r\nГостуващата изложба „Детство мое”, в която са показани над 200 детски игри и играчки от фонда на Регионален исторически музей – Шумен, също допринася за лятното оживление в Националния музей на образованието. Порцеланови кукли, детски колички и влакчета, музикални инструменти, миниатюрни модели на стаи, механични играчки, богато илюстровани книжки създават една невероятна атмосфера на споделено преживяване. Повечето деца за пръв път научават, че техните баби и дядовци са имали само момичешки (дама, ластик, обръч, въже) и само момчешки игри – стрелби с прашки и фунийки, стражари и апаши, ашици и чилици. \r\nИзложбата „Детство мое” може да бъде видяна до края на септември. \r\nМного млади педагози, ученици и деца има този сезон и в групите от Украйна и Молдова, които посещават музея според договорни отношения между НМО и Департамента за езиково и специализирано обучение към Технически университет – Габрово. \r\nНад 300 сънародници зад граница, които са на двуседмични езикови курсове по български език в университета, се запознават с просветните традиции и историята на българското образование. За живеещите в Украйна е изключително интересно и вълнуващо да свържат музейния разказ за Васил Априлов, Николай Палаузов и Габровското училище с Одеса през първата половина на XIX век; историческата сграда на Априловската гимназия с тази на Ришельовския лицей – днес Одески национален университет „Иля Мечников“.", "date": "2018.08.09", "title": "Габрово: Над 200 семейни посещения отчита Националният музей на образованието от началото на месец юли досега"}
{"url": "http://www.focus-news.net/news/2018/08/09/2554701/sportno-sastezanie-sabira-lyubiteli-atleti-v-rezervata-srebarna.html", "text": "На територията на поддържан резерват „Сребърна“ на 7 октомври ще се проведе спортното събитие Srebarna Trail Run. Това съобщиха от  Регионалната инспекция по околната среда и водите – Русе . Състезанието се организира от Клуба по бегови спортове в Русе с подкрепата на РИОСВ – Русе. Събитието се посвещава на 70-годишнината от обявяване на „Сребърна“ за защитена територия, както и във връзка с присъединяването й към мрежата на биосферните паркове на UNESCO. Трасетата са с дължина 3, 7, 13 и 21 км и са по туристическите еко-пътеки, в защитена местност „Пеликаните“ – бивша буферна зона на резервата. Идеята на организаторите е да привлекат любители-атлети от региона и съседна Румъния, като същевременно популяризират условията за туризъм и рекреация на територията на защитената местност. Условията за участие и информация за състезанието и съпътстващите прояви ще се публикуват на интернет страниците на РИОСВ – Русе, на ПР „Сребърна“ и в социалните мрежи.", "date": "2018.08.09", "title": "Спортно състезание събира любители-атлети в резервата Сребърна"}
{"url": "http://www.focus-news.net/news/2018/08/09/2554697/obosobeno-trase-za-dvizhenie-na-gradskiya-transport-se-izgrazhda-po-bul-konstantin-velichkov-v-sofiya-obzor.html", "text": "По бул. „Константин Величков“ в участъка от бул. “Възкресение“ до бул. “Сливница“ в София ще бъде изградено специално обособено трасе с разделителна бетонова ивица и перони за всяка спирка. Спирките „Св. Св. Петър и Павел“,  „Тодор Александров“ и при ул. \"Цар Симеон“ ще бъдат за трамваите и автобусите, които минават по бул. “Константин Величков“. При изграждането на перона се прави разширение, така че да се запазят пътните ленти за движение – по две във всяка посока. С делинеатори (разделителни елементи) от бетон, с които ще бъде обособено трасето над пътната настилка, ще се възпрепятства навлизането на автомобили върху трамвайните релси. \r\nПо бул. “Константин Величков“ преминават автобусните линии №№ 11, 60, 72, 102, 83, 45 и 77 и трамвайните линии – №№ 11, 22, 3. Превозните средства ще се движат по общо трасе и ще спират на общи спирки. \r\nЗам.-кметът на София Евгени Крусев обясни, че предвиждат до 15 септември  обособеното трасе и пероните да бъдат завършени. „Планираме следващите да бъдат при бул. “Възкресение“, бул. “Мадрид“, бул. “Княгиня Мария-Луиза“. Целта е превозните средства на градския транспорт да подобрят придвижването си“, коментира той. \r\nПродължа работата и по другите обекти на Столична община. От неделя, 12 август, ще започне подготовката за ремонта на бул. “България“, като от понеделник ще започне реално работата по платното в посока \"Бояна\" между бул. “Гешов“ и бул. “Гоце Делчев“. Платното ще е затворено изцяло, а движението ще се извършва двупосочно в другото пътно платно. „Призоваваме хората да използват алтернативни маршрути като бул. “Цар Борис Трети“,  бул. “Черни връх“, добави Крусев. \r\nВъзстановява се движението на трамваите по линия № 7, като се планира до началото на септември бул. „България“ да бъде отворен изцяло за движение. \r\nОт 9 август започна ремонтът на бул. “Пенчо Славейков“, като се работи по тротоара откъм болницата. \r\nНа 11 и 12 август ще бъде затворено за движение кръстовището на бул. “Васил Левски“ при Ректората за 48 часа. За това време строителите ще имат ангажимент да положат нова пътна настилка и от понеделник, 13 август, движението да бъде възстановено. След това строителите продължават работа в посока паметника на Васил Левски. Ще бъдат ремонтирани пътните платна и тротоарът откъм сградата на Националната художествена академия. \r\nОт понеделник, 13 август, започва реконструкция на бул. “Арсеналски“, където се предвижда движението да бъде само стеснено с една лента в посока. Очаква се ремонтът да приключи до 15 септември.", "date": "2018.08.09", "title": "Обособено трасе за движение на градския транспорт се изгражда по бул. „Константин Величков“ в София (ОБЗОР)"}
{"url": "http://www.focus-news.net/news/2018/08/09/2554384/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Предполагаемата руска намеса в американските избори от 2016 година и противопоставянето на Владимир Путин, предложението на сенатската комисия по разузнаване към Джулиан Асандж да даде показания за предполагаемата руска намеса, проблемите в американското здравеопазване и обвиненията към американския конгресмен Крис Колинс са сред водещите теми в американския печат в сряда на 8 август.   Майкъл Морел, разузнавач от кариерата, служил като заместник-директор на ЦРУ от 2010 до 2013 година, пише в материал за електронното издание на водещия американски вестник   The Washington Post   за отношенията между САЩ и Русия и от какво може да бъде респектиран стопанинът на Кремъл Владимир Путин, за да прекрати намесата си в американските избори. \r\nВ материала се споменава за предполагаемата руска намеса в изборите, като се цитира изявление на социалната мрежа „Фейсбук“, която на 31 юли разкри за провеждането на 17-месечна кампания за влияние, целяла да посее политическо разделение в мрежата ѝ. Според „Фейсбук“ следите на тази кампания могат да се проследят до Кремъл. От Белия дом, най-висшите съветници на САЩ обявиха, че Русия подготвя подобна кампания за изборите за Конгрес през ноември. \r\nМорел обръща внимание на евентуалната реакцията на администрацията на Доналд Тръмп и задава въпроса: „Как можем да накараме Путин да спре?“ \r\nСпоред него спирането на руския президент е жизненоважно, не само като въпрос за опазване на американската демокрация от руската намеса, но и като силен сигнал към всички други съперници на САЩ, като Китай, Иран и Северна Корея. \r\nВ статията разузнавачът привежда мерките, които според него трябва да бъдат предприети. Една от тях е самоотбрана, като за тази цел администрацията на Тръмп трябва да подсигури националната избирателна система, особено софтуера, който съдържа данните на регистрираните гласоподаватели. Всеки глас трябва да бъде записан и на резервна хартиена бланка, която да бъде използвана за проверяване на изборните резултати, ако това е нужно. Нови закони и по-доброто им прилагане също е нужна стъпка, за възпирането на чуждестранни пари в американските избори, според него. По-добрата координация сред правителството също е нужно за предпазване на изборите, което може би най-добре ще бъде постигнато чрез създаване на Център за хибридни заплахи, подобен на Националния център за контра-тероризъм, смята Морел. \r\nБившият заместник-директор на ЦРУ пише и за американските санкции срещу Русия, като според него Белият дом трябва ясно да покаже, че те ще бъдат отменени, когато Путин спре да се намесва в демократичните институции на САЩ и техните съюзници. \r\nСпоред Морел Владимир Путин се страхува от едно нещо и това е, че някой ден руската средна класа най-сетне ще се разбунтува срещу неговия режим и ще излезе на улиците с искания за промяна. Това се е случило в Тунис, Кайро и други северноафрикански и близкоизточни градове между 2010 и 2012 година и се случи доста алармиращо, от перспективата на Путин, преди четири години в Киев, когато украинците изхвърлиха правителство, което фаворизираше Москва. \r\nСанкции, които ударят сърцето на руската икономика – санкции, които увеличават риска руската средна класа да стане непокорна – това би привлякло вниманието на руския президент, смята Морел. \r\n***  От „Уикилийкс“ обявиха в сряда, че правният ѝ екип „обмисля“ дали да позволи на създателя на платформата Джулиан Асандж да даде показания пред американската сенатска комисия по разузнаване, представяйки писмо, което твърди че е от председателя на комисията. Това поставя сред водещите си статии електронно издание на американския вестник  Washington Examiner . \r\nПисмото, с дата 1 август, приканва Асандж да се „освободи за закрито интервю с двупартийния състав на комисията във взаимно съгласувано и удобно време и място“. Писмото е подписано от председателя на комисията Ричард Бър (Републиканец, Северна Каролина) и заместник-председателя Марк Уорнър (Демократ, Вирджиния). \r\nСтатията отбелязва, че сенаторите желаят да разпитат Асандж като част от разследването им за руска намеса в президентските избори от 2016 година. \r\nОт редакцията на изданието напомнят, че „Уикилийкс“ е изиграл съществена роля в разкриването на имейлите, откраднати от председателя на кампанията на Хилари Клинтън, Джон Подеста и други членове на Демократическата партия по време на президентската кампания през 2016 година. Според обвинителния акт на специалния следовател Робърт Мюлер, който също разследва предполагаемата руска намеса, Русия е обвинена че е откраднала хиляди имейли и ги е предала на „Уикилийкс“, които от своя страна са ги публикували в седмиците преди изборния ден, по този начин повлиявайки силно негативно на кампанията на Хилари Клинтън. \r\nВ обвинителния акт се твърди и че руското разузнаване е препратило имейли, откраднати от Националния комитет на Демократическата партия, на „Уикилийкс“, които ги пуснаха в публичното пространство три дена преди националната конвенция на Демократическата партия, отбелязва още статията. \r\n***   Американската журналистка Хадли Хийт Манинг, във водещ материал за електронното издание на американския вестник   The Hill , пише за проблемите в здравеопазването в САЩ и защо те не са свързани с капитализма. Агенция „Фокус“ представя материала без редакторска намеса. \r\nОт двете страни на алеята, законодателите често предлагат намаляване на разходите за здравеопазване, което заема все по-нарастваща част от американската икономика всяка година. На път да стигне до 1 от 5 долара през 2026 година, здравният сектор е комплексна политическа мина. \r\nИдеята за национален план „Здравеопазване за всички“ събира популярност и известност. Вече почти 59 процента от американците го подкрепят, според анкета на фондацията на семейство Кайзер. Измамата на тази идея, често представяна от Бърни Сандърс и други политици от ляво, е че капитализмът се е провалил в американската здравна система и че е нужно правителствено решение, за да се осигури справедливост и да се задържат ниски цените. \r\nЛогиката е пълна с недостатъци, както е и разбирането на думата капитализъм: Капитализмът не е виновен за неволите на настоящата ни здравна главоблъсканица. Капитализмът е просто икономическа рамка, в която частни актьори държат средствата за производство. Проблемът с нашата здравна система и че ѝ липсват ключовите характеристики на здравословен, конкурентен и свободен пазар. \r\nНа първо място, замислете се колко е голямо обединението сред здравните доставчици. Отминали са дните на старомодната, дребна лекарска практика. \r\nПовечето лекари вече са наети в големи болнични системи. Всъщност, бройката на лекарски услуги, принадлежащи на болници и здравни системи се е увеличил с 86 процента само за период от три години (2012-2015). \r\nДа лекуваш на частно е просто твърде усложнено за много от днешните лекари, които са претоварени от административните спънки свързани с фактуриране, електронни медицински записи, законосъобразности и застраховки за отговорност. \r\nИ големите здравни системи вече поглъщат малките болници като „Пак Ман“: От 2013 до 2017 година, около 1 от 5 от всички национални болници са били погълнати или слети с друга болница. Това означава повече власт концентрирана в ръцете на по-малко играчи на пазара – което не е добре за потребителите. Данните разкриват това: Според изследване от „Carnegie Mellon“, цените са с 12 процента по-високи в монополните болници, отколкото в болниците с четири или повече местни конкуренти. \r\nВсички знаем, че конкуренцията е ключът към ниските цени, но има твърде малко съревнование сред здравните доставчици в САЩ понастоящем. Това не е факт, само заради тенденцията към консолидация (задвижвана от винаги увеличаващата се бюрокрация), но и защото повечето американци, когато получат избор за доставчици на здравеопазване, просто ще изберат тези, които покриват техния осигурителен план. И относително малко американци наистина избират своя осигурителен план – повечето приемат плана (или много ограниченият брой планове), предложен им от работодателя. \r\nТова не е капитализъм. Това всичко е резултатът от лоша управленска политика, която е ограничила индивидуалния избор и конкуренцията за сметка на стандартизацията, пазарната дисторция и регулацията. Всички тези правителствени действия подкрепят по-големите играчи (които имат ресурсите да управляват бурята) пред малкия човек – дребният практикуващ лекар, болницата на малката общност и пациента. \r\nВторо, за да може капиталистическият пазар да бъде наистина конкурентен и здрав, потребителите трябва да имат правилната информация. Тази информация често е ограничена в здравеопазването, особено когато става на въпрос за ценообразуване. Пациентите често искат да знаят, „Колко ще ми струва това?“ Но отговорите в здравеопазването са непрозрачни. \r\nНапример, „Reuters“ наскоро изследва как пациентите, използващи държавно осигуряване, са можели да спестят пари за предписаните им лекарства, ако са платили от собствения си джоб, вместо да използват осигуровките си. 25 щата са въвели закони, забраняващи „клаузите за прикриване“, които забраняват на фармацевтите да казват на пациентите си, когато случаят е такъв. Тази липса на прозрачност е несправедлива вреда и предателство на един от ключовите елементи, които позволяват на пазара да работи: достъпната информация за потребителите. \r\nБез конкуренцията, избора и ценовата прозрачност, настоящият ни здравен сектор трудно ще бъде пример за капитализъм и свободен пазар. Вместо да се движим още повече в грешната посока и да вкарваме здравеопазването в една главоломна правителствена програма каквато е „Здравеопазване за всички“, трябва да дадем нов живот на конкуренцията, като премахнем бюрократичните спънки, възстановим значимия индивидуален избор и овластим пациента с най-добрата информация за неговата грижа и цената за това. \r\n***  Конгресменът Крис Колинс, републиканец от Ню Йорк, в сряда получи обвинение за търговия с вътрешна информация. Той е обвинен за това, че е продал акциите си в австралийска фармацевтична компания, преди да излязат резултатите от провален тест за лекарство, според федералните прокурори. Това пише в една от водещите си статии електронното издание на американския вестник  The New York Times . \r\nСпоред информацията, 68-годишният Колинс е присъствал на пикник на Конгреса в Белия дом през юни 2017, когато получава личен имейл от изпълнителния директор на компанията, че тестът за потенциално доходно експериментално лекарство се е провалил. 15 минути по-късно конгресменът, който е бил и част от борда на директорите на компанията и е бил един от най-големите му акционери, е звъннал на сина си Камерън Колинс, който веднага е продал своите акции в компанията, избягвайки загубата на повече от 570 хиляди долара. Крис Колинс, обаче, не е продал своите акции. \r\nИзданието отбелязва, че председателят на Камарата на представителите Пол Райън е лишил Крис Колинс от мястото му в комисията за енергетика и търговия и е призовал от комисията по етика да разгледат обвиненията. „Търговията с вътрешна информация е ясно нарушение на публичното доверие“, заявява Райън в изявление. \r\nВ редакцията на американския вестник не забравят да припомнят, че Колинс е бил първият конгресмен, който е одобрил Доналд Тръмп през 2016 година, което според тях е превърнало Колинс от никому непознат в значима фигура в американския Конгрес. \r\n***", "date": "2018.08.09", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/09/2554383/predstoyashti-sabitiya-v-stranata-za-9-avgust-agentsiya-fokus.html", "text": "*** \r\nОт 11.00 часа в зала „акад. Любомир Кръстанов“ на НИМХ ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология. Документът ще бъде подписан от председателя на ССА проф. Васил Николов и директора на НИМХ проф. Христомир Брънзов. \r\n*** \r\nОт 11.00 часа на кръстовището на бул. „Константин Величков“ и бул. „Тодор Александров“ зам.-кметът на София Евгени Крусев ще провери изграждането на обособено трасе на градския транспорт. \r\n*** \r\nОт 11.30 часа до 12.30 часа на Летище „София“ (Терминал 2, Пристигащи) ще се състои фолклорен флашмоб с участието на танцов ансамбъл „София-6“. \r\n*** \r\nОт 12.30 часа в зала „Пресцентър“ на МТПС, министър Бисер Петков, представители на национално представителните организации на работодателите и на синдикатите и на дружествата за допълнително пенсионно осигуряване ще дадат брифинг. \r\n*** \r\nОт 12.00 часа в зала „22 септември“ в Благоевград ще бъде изтеглен жребият за определяне на срещите в VI Международен детски футболен турнир „Купите на Община Благоевград\". \r\n*** \r\nОт 12.30 часа в Спа хотел Мантар в село Марикостиново ще се проведе състезание по плуване в свободен стил.  \r\n*** \r\nОт 18.00 часа в Дома на писателя ще звучат модерна поезия и белетристика, както и култови рок произведения.  \r\n*** \r\nОт 10.00 часа във фоайето на ФКЦ – Варна ще бъде открита художествена изложба на главен старшина Миглена Шегенова /живопис/. \r\nОт 12.00 часа на Морската гара ще се състои церемония по награждаване на победителите от Спартакиадата по морски спортове на Военноморските сили. \r\nОт 14.00 часа в Щаба на ВМС ще се проведе церемония за награждаване на военнослужещи от Военноморските сили от областния управител на Варненска област, кмета на град Варна и командира на ВМС. \r\n*** \r\nОт 11.00 часа в клуба на стопанския деятел ръководството на ПП АБВ ще даде пресконференция.  \r\n*** \r\nОт 12.00 часа в сградата на БЧК на ул. „Братя Шкорпил“ №3 ще се проведе среща, посветена на предстоящите събития и кампании на организацията. По време на срещата ще бъде представена актуална информация за предстоящия Национален турнир „Млад спасител 2018“, Национален преглед по водно спасяване за мъже и жени – Варна 2018, курс по водно спасяване за деца „Млад спасител“ и кампания „Дари кръв – вземи билет“. \r\n*** \r\nВ 14.00 часа на изхода на Провадия в посока с. Бозвелийско председателят на Управителния съвет на Агенция „Пътна инфраструктура“ (АПИ) инж. Светослав Глосов ще откриe рехабилитираните отсечки с обща дължина 12 км от път III-904 Гроздьово - Провадия. \r\n*** \r\nОт 10.00 часа в дискусионна зала „Изида“( етаж 2) на междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”. \r\n*** \r\nВ 11.00 часа в центъра на с. Стожер председателят на Агенция „Пътна инфраструктура“ (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич. \r\n*** \r\nОт 19.00 часа в родната къщата на оперната певица Константина Петкова в село Пчеларово ще се състои джаз вечер.  \r\n*** \r\nОт 11.00 часа на Учебен полигон „Ново село“ ще се проведе заключителна церемония за закриване на многонационалната съвместна подготовка „PLATINUM LION 2018”.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведат редица инициативи по програмата „Чета и играя – знам и мога“.  \r\n*** \r\nОт 10.00 часа до 12.00 часа в къща-музей „Гео Милев“ ще се проведа литературни занимания за деца от 5 до 9 години.", "date": "2018.08.09", "title": "Предстоящи събития в страната за 9 август (Агенция „Фокус“)"}
{"url": "http://www.focus-news.net/news/2018/08/09/2554386/tass-tereza-mey-privetstva-novite-sanktsii-na-sasht-sreshtu-rusiya-zaradi-sluchaya-skripal.html", "text": "Тереза Мей приветства новите санкции на САЩ срещу Русия заради случая „Скрипал“, предава  TACC . \r\n„Обединеното кралство приветства тези допълнителни действия от страна на нашия съюзник – САЩ. Мощната международна реакция срещу използването на химическо оръжие по улиците на Солсбъри изпраща недвусмислен сигнал на Русия, че нейното провокационно и безразсъдно поведение не може да бъде оставено без отговор“, съобщават от канцеларията на премиера Тереза Мей.  Юлиян Марков", "date": "2018.08.09", "title": "ТАСС: Тереза Мей приветства новите санкции на САЩ срещу Русия заради случая „Скрипал“"}
{"url": "http://www.focus-news.net/news/2018/08/09/2554695/eurasia-daily-prez-septemvri-aleksandar-vuchich-shte-obsadi-kosovskiya-vapros-s-vladimir-putin.html", "text": "Президентът на Русия Владимир Путин ще се срещне със сръбския си колега Александър Вучич на 15 септември в Москва. Двамата ще обсъдят разрешаването на косовския въпрос, предава   Eurasia Daily. \r\nПреди срещата с президента на Русия Вучич за пореден път ще проведе в Брюксел преговори с държавния глава на Косово Хашим Тачи в рамките на диалога за пълната нормализация на отношенията между Белград и Прищина.  \r\nПо време на посещението на Вучич в Москва на 19 декември 2017 г. Путин заяви, че Русия ще продължи да оказва на Сърбия подкрепа по отношение на суверенитета и териториалната ѝ цялост.  Виктор Турмаков", "date": "2018.08.09", "title": "Eurasia Daily: През септември Александър Вучич ще обсъди косовския въпрос с Владимир Путин"}
{"url": "http://www.focus-news.net/news/2018/08/09/2554389/afp-naznachavat-bivshiya-chiliyski-prezident-mishel-bachelet-za-varhoven-komisar-na-oon-za-pravata-na-choveka.html", "text": "Генералният секретар на ООН Антонио Гутериш обяви назначението на бившия чилийски президент Мишел Бачелет за Върховен комисар на ООН за правата на човека, предава  AFP . \r\nВероника Мишел Бачелет, на 66 години, ще замени на поста йорданеца Зейд Раад ал-Хюсеин, който е изявен критик на американския президент Доналд Тръмп. \r\nПрез 2010 година Бечелет е била назначена за първи ръководител на Агенцията на ООН за промоция на равенството на половете. Гутериш е информирал за решението си Генералната асамблея на ООН с писмо в сряда. В петък предстои гласуване в Общото събрание, като се очаква кандидатурата да бъде одобрена .  Юлиян Марков", "date": "2018.08.09", "title": "AFP: Назначават бившия чилийски президент Мишел Бачелет за Върховен комисар на ООН за правата на човека"}
{"url": "http://www.focus-news.net/news/2018/08/09/2554385/tass-rusiya-nareche-nato-bezpolezen-blok-sled-intsidentnoto-izstrelvane-na-raketa-v-estonskoto-vazdushno-prostranstvo.html", "text": "Руското външно министерство нарече Северноатлантическия съюз един безполезен блок след инцидента с неразрешеното изстрелване на испанската ракета въздух-въздух над Естония. Това е  публикувано в сряда в акаунта на руското външно министерство в социалната мрежа „Туитър“, цитирано от  TACC . \r\n\"Казахме, че военният блок на НАТО е безполезен\", отбеляза министерството в социалната мрежа. \r\nВъв вторник естонските въоръжени сили съобщиха, че самолет Eurofighter на Испанските военновъздушни сили базиран в Естония по време на полета погрешно изстреля ракета клас \"въздух - въздух\" AMRAAM. Според информацията инцидентът настъпва в 15:44 часа в зоната на тренировъчни полети над село Пангоди. Естонските власти  посочиха, че ракетата е активирала режима на самоунищожение, който е трябвало да ликвидира снаряда все още във въздуха. Въпреки това, ракетата все пак би могла  да падне на земята на около 40 км северно от Тарту.  Юлиян Марков", "date": "2018.08.09", "title": "ТАСС: Русия нарече НАТО „безполезен блок“ след инцидентното изстрелване на ракета в естонското въздушно пространство"}
{"url": "http://www.focus-news.net/news/2018/08/09/2554702/tv21-makedoniya-komandvashtiyat-silite-na-sasht-i-nato-v-evropa-zayavi-che-makedonskite-vaorazheni-sili-sa-podgotveni-spored-standartite-na-aliansa.html", "text": "Командващият силите на САЩ и НАТО в Европа генерал Къртис Скапароти по време на посещението си в Македония посети казарма „Илинден“, където наблюдава упражнения, извършени от членовете на въоръжените сили на страната, предава скопският телевизионен канал   „ТВ-21“. \r\nГен. Скапароти подчерта, че НАТО оценява ключовата роля на Македония за насърчаване на мира и стабилността в региона, изпълнен с предизвикателства. Той приветства и членовете на въоръжените сили на страна за изпълнението на стандартите на НАТО в упражненията. \r\n„По време на дългогодишното партньорство с НАТО вашата страна е постигнала напредък във военната реформа и сътрудничеството с военните съюзници. Като се има предвид историческата покана на Алианса да започне преговори за присъединяване с НАТО, разбираме, че има предизвикателства и много работа. Ние ще предложим практическа подкрепа на вашите власти в процеса на членство“, заяви той. \r\nПо-късно генерал Скапариоти бе приет от македонския министър-председател  Зоран Заев, за да обсъди предизвикателствата пред страната.  Виктор Турмаков", "date": "2018.08.09", "title": "„ТВ21“ (Македония): Командващият силите на САЩ и НАТО в Европа заяви, че македонските въоръжени сили са подготвени според стандартите на Алианса"}
{"url": "http://www.focus-news.net/news/2018/08/09/2554387/nezavisimaya-gazeta-targovskiyat-konflikt-mezhdu-sasht-i-kitay-mozhe-da-prerasne-vav-voenen.html", "text": "Търговският конфликт между САЩ и Китай може да прерасне във военен, пише руският ежедневник  “Независимая газета“ . \r\nКитай няма да се поддаде на изнудване. С такова предупреждение за новите търговски тарифи, наложени от Вашингтон, се появи основният вестник на Китайската комунистическа партия (ККП) \"Женмин Жибао\". В същото време  американското списание „Foreign Affairs“ пише , че споровете в областта на икономиката може да доведе до военна конфронтация между двете сили. Южнокитайско море се превръща в горещата зона, където се сблъскват интересите на двете страни. \r\nКитайските медии прибягват до все по-агресивен тон на реторика към администрацията на американския президент Доналд Тръмп. \"Вашингтон насочва зареден пистолет към Китай и след това призовава за преговори. САЩ демонстрират нулева искреност \", казва официалният орган на ЦК на ККП. \r\nАмерика е наложила мита за китайските стоки в размер на 50 млрд. долара. След което ги увеличи до 200 млрд, а сега предлага да се повиши обема до 500 млрд. Но всички опити за получаване на едностранни отстъпки от Китай са безполезни, подчертава \"Женмин Жибао\". \r\nВъв Вашингтон тези филипики са взети на сериозно. „Foreign Affairs“, органът на Съвета по международни въпроси, публикува статия за рисковете, които носи търговската война и за двете страни. \"Тъй като спорът ескалира, коментаторите говорят за възможната дестабилизация на световната икономика. Но те трябва да обмислят други последици – в областта на сигурността. Доскоро икономическите връзки служеха за ефективна спирачка на ескалацията на стратегическото недоверие. Но Китай, който е по-малко ограничен от икономическите връзки със САЩ, може да бъде много по-голямо предизвикателство за външната политика на САЩ. И причината за напрежението не е толкова големият търговски дефицит в САЩ, колкото конкуренцията в областта на високите технологии. САЩ възприемат технологичния прогрес на Китай като предизвикателство пред националната сигурност \", се посочва в списанието. \r\nСпоред вестниk The New York Times, китайскaтa програма \"Произведено в Китай 2025\" е план за превръщането на Китай в световен лидер в производството на роботи, самолети и водещите отрасли на машиностроенето. Друг план призовава за постигане на световно надмощие в областта на изкуствения интелект. САЩ не трябва да позволяват това. Те трябва да се противопоставят на Китай. \r\nКолкото по-рязка е борбата за господстващо положение в световната икономика, толкова по-големи  са шансове тя да се разпростре във военната сфера. Според американския политолог Хари Кийзианис, Китай и Съединените щати могат да бъдат въвлечени във военни действия дори против волята им. Най-горещата точка е \"Южнокитайско море\", през което корабите носят стоки за трилиони долари, чиито черва съдържат огромни запаси от нефт, газ и други минерали. \r\nКитай изгради военни бази там и обяви голяма част от акваторията му за своя територия . А САЩ изпраща там бойни кораби и самолети под мотото за защита на свободата на корабоплаването. Това е ситуацията, в която битките могат да започнат. \r\nПротивопоставянето на Япония и Китай заради безлюдните острови Диаоу (Senkaku) в Източнокитайско море не е намаляло. В случай на неволно военно стълкновение в морето и във въздуха Съединените щати ще бъдат задължени да застанат на  страната на своя съюзник Япония. \r\nВ интервю за \"Независимая газета\" водещият изследовател в Института за Далечния изток Василий Кашин каза: \"Сега заплахата от пряка конфронтация между САЩ и Китай е минимална. Но от десетилетия мощните икономически връзки бяха важен стабилизатор на отношенията между САЩ и Китай. Те бяха последвани от отношения между хората, обмен в културната, научната и образователната сфера. Това създаде много стабилна основа за връзката. Между представителите на елита в двете страни имаше стабилни групи на интереси, които се опитваха да укрепят връзките. \" Ако една търговска война продължи, ще има постепенна ерозия на тази основа, а на по-късен етап и  конфронтацията може да доведе до по-решителни действия на една от двете страни“ казва изследователят пред вестника.  Юлиян Марков", "date": "2018.08.09", "title": "„Независимая газета“: Търговският конфликт между САЩ и Китай може да прерасне във военен"}
{"url": "http://www.focus-news.net/news/2018/08/09/2554392/kontrabandata-na-tsigari-e-namalyala-na-58-prez-parvite-tri-mesetsa-na-2018-g-obzor.html", "text": "Контрабандата на цигари е намаляла на 5,8% през първите три месеца на 2018 г. Това стана ясно по време на представянето на резултатите от проучването на незаконната търговия с цигари, осъществявано от инициативата „Срещу незаконната търговия“. Резултатите са на база проучване на изхвърлените празни опаковки и са рекордно ниски за страната ни. За справка, за последните три месеца на 2017 г. делът на контрабандните цигари е бил 6,6%, което показва, че се отчита спад с 0,8 процентни пункта. Най-високи нива на контрабанда са отчетени в градовете Асеновград, Перник и Благоевград. Изследването показва още, че основните марки цигари, които се разпространяват нелегално, остават едни и същи. \r\nМинистър-председателят  Бойко Борисов  обясни, че има задържани 77 трафиканти, сред които и деца. Той коментира, че всичко това е в резултат от ефекта на работата на ситуирания в ГДБОП Междуведомствен координационен център за противодействие на контрабандата и контрол на движението на рискови стоки и товари, в който работят служители на МВР, митници и НАП. По думите му благодарение на съвестната дейност на различните ведомства там се получава двоен контрол. Личното ангажиране на прокуратурата по темата също дава резултат и допринася за бързото реагиране по места. Борисов коментира, че борбата срещу контрабандата допринася за повече спокойствие за гражданите, повече приходи в бюджета и възможност да се повишава стандартът на живот. Премиерът посочи, че следващата цел, която институциите си поставят, е канабисът. „Много сериозно сме се подготвили за „жътвата“ на канабиса, съветвам жътварите да не отиват да жънат“, обясни той. \r\nМинистърът на вътрешните работи  Валентин Радев  посочи, че близо 20 тона нарязан тютюн и над 10 милиона тона къса цигари са били заловени от органите на МВР през последните шест месеца. За последните 6 месеца сме хванали над 10 млн. къса цигари, от които най-много в Плевен и в Стара Загора. За последните 6 месеца има образувани 553 досъдебни производства, най-много от които са в Хасково и Пазарджик. Така че, когато се стараем, се справяме добре“, обясни вътрешният министър. \r\nДиректорът на Главна дирекция „Национална полиция“ главен комисар  Христо Терзийски  обясни, че за първото тримесечие на 2018 г. са иззети над 10 тона нарязан тютюн. Той посочи, че това наближава количеството, което е иззето за цялата 2017 г. \r\nОт своя страна, заместник-главният прокурор  Иван Гешев  обясни, че прокуратурата и гл. прокурор Сотир Цацаров смятат за изключително важно взаимодействието си с правителството и с производителите. „Приходите от бюджета, които губи държавата от контрабанда, са сериозни и това пречи на гражданите да живеят по-добре. Виждаме устойчиви резултати. Единственото, което ме притеснява, е когато незаконната търговия стане 0 - тогава няма да има какво да отчитаме“, коментира прокурор Гешев. \r\nЦветилена СИМЕОНОВА", "date": "2018.08.09", "title": "Контрабандата на цигари е намаляла на 5,8% през първите три месеца на 2018 г. (ОБЗОР)"}
{"url": "http://www.focus-news.net/news/2018/08/09/2554393/afp-kolumbiya-prizna-darzhavata-palestina.html", "text": "Колумбия призна държавата Палестина, предава  AFP . \r\nКолумбия призна палестинската държава за суверенна държава в дните, преди встъпването в длъжност на новия президент Иван Дуке, според писмо от външното министерство, публикувано в сряда. \r\n\"Бих искал да Ви информирам, че от името на правителството на Колумбия президентът Хуан Мануел Сантос реши да признае Палестина като свободна, независима и суверенна държава\", пише в  писмото от 3 август. \r\nПисмото е подписано от външния министър на Сантос Мария Анджела Холгуин. \r\nНовият външен министър Карлос Олмес заяви, че ще разгледа \"последиците\" от решението на предишното правителство в съответствие с международното право и добрата дипломатическа практика. \r\n\"Това правителство има  приоритет да поддържа отношения на сътрудничество със своите съюзници и приятели и да допринася за международния мир и сигурност\", каза Олмес. \r\nПреди обявяването, Колумбия беше една от само две държави в региона, заедно с Панама, която не  признава палестинската държавност. \r\nБогота, съюзник на Съединените щати, поддържа исторически близки връзки с Израел. \r\nИзраелският премиер Бенямин Нетаняху бе насрочил визита  в Колумбия в понеделник, но в последния момент  отмени пътуването, заявявайки, че трябва да се съсредоточи върху развитието на ситуацията в Ивицата Газа. \r\nПалестинската мисия в Богота заяви пред агенцията, че им е било съобщено за решението миналия петък. Тя приветства стъпката на Богота като доказателство за \"дълбоки усилия за постигане на сближаване\".  Юлиян Марков", "date": "2018.08.09", "title": "AFP: Колумбия призна държавата Палестина"}
{"url": "http://www.focus-news.net/news/2018/08/09/2554397/2126-sa-zalovenite-ulichni-kucheta-ot-nachaloto-na-2018-g-broyat-na-bezdomnite-zhivotni-v-sofiya-namalyava-obzor.html", "text": "От началото на годината са заловени 2126 улични кучета, което може да отчете, че броя на бездомните животни намалява. Това съобщи на пресконференция директорът на Общинското предприятие „Екоравновесие“ към Столична община Веселин Асенов.  \r\nНа събитието стана ясно, че заловените от ОП „Екоравновесие“ кучета през месец юли са 317, от тях 243 са кастрирани и 235 са върнати по местата на залавянето им.  По думите на директора на предприятието за същия този период 42 бездомни кучета са постъпили за лечение в общинската ветеринарна клиника „Връбница”, а 46 кучета от приютите на „Екоравновесие” са намерили нов дом. Доброволно от собственици, поради невъзможност да се грижат за домашните си любимци, за настаняване в приюта са предадени 8 кучета.  \r\nВеселин Асенов съобщи, че прибраните трупове на всякакъв вид животни от територията на Столична община през месец юли са 294, а в приютите и ветеринарната клиника умрелите кучета са общо 48 (от тях 6 са евтаназирани, а 8 са били настанени по сигнали след инциденти с МПС). Той посочи, че чрез кампанията за безплатна кастрация на дворни кучета са обработени над 50, като от началото на годината 24 собственици са глобявани за това, че са изоставили кучетата си, които не са били кастрирани и са попаднали в клиниката на предприятието. \r\nАсенов допълни, че за приютите се грижат над 7 хил.  доброволци, които помагат и за намиране на домове на животните, разхождат ги и им помагат за тяхната социализация. Той уточни, че в София има общо 1650 приютени кучета, които са разположени в три приюта и клиника „Връбница“. Според него се забелязва една положителна тенденция на увеличение на броя на кастрираните дворни кучета като общо от началото на годината до юли месец са 307 или с около 20% повече в сравнение със същия период от миналата година. Веселин Асенов обясни също, че заловените кучета се кастрират и се връщат на мястото, от където са хванати, освен в случаите, когато на тези места е забранено да има животни, в случаи, в които кучетата проявяват агресия или са неизлечимо болни. Според него предимно бездомни животни се залавят в крайните райони на Столична община, ж.к. „Нови Искър“ , ж.к. „Витоша“, ж.к. „Горна Баня“, ж.к. „Банкя“ и  местата граничещи с други общини, където най-често се изоставят кашончета с палета или големи кучета.  \r\nАсенов каза още, че общо 194 944 лв. са средствата изразходени за дейността на ОП „Екоравновесие“ за месец юли. Той уточни, че в тази сума влизат разходи за: изплатени суми за държавни такси по дела 3 5970 лв.; изплатени обезщетения за ухапвания 337лв.; лекарства и медикаменти за безстопанствени кучета 734 лв.; храна 24 000лв.; външни услуги (сметоизвозване, техническо поддържане на компютърна техника и системи за видеонаблюдение, абонамент автоматична телефонна централа, почистване на изгребни ями,с ервизно обслужване на МПС) 28 320 лв.; вода, горива, енергия 9 196 лв.; перилни и почистващи препарати 7 997 г.; изплащане на заплати и възнаграждения на персонала по трудови правоотношения 58 780 лв.; изплащане на заплати и възнаграждения на персонала по извън трудови провоотношения 17 544 лв. и разходи за придобити дълготрайни материални активи (ДМА) 35 970лв.  \r\nВеселин Асенов припомни, че на 7 юли са организирали поредната кампания „Осиновявай не купувай“ в парк „Заимов“, като с инициативата са имали не само намерение да намерят дом на бездомните кучета, а да накарат хората да помислят върху въпроса, защо има бездомни животни и да разберат, че всъщност ние сме отговорни за това. Той коментира, че на тези събития екипът на общинското предприятие и доброволците информират хората за това какви отговорности стоят пред тях ако решат да осиновят куче. Очаква се през средата на септември месец да бъде възстановена отново дейността на инициативата. Веселин Асенов уточни, че по време на самата кампания няма възможност за осиновяване на животните, но в последствие много хора са посетили приютите и са си взели домашни любимци. \r\nНа въпрос какъв е броят на бездомните кучета в София, той отговори, че другата седмица ще бъдат готови резултатите от преброяването, след което ще бъдат представени.  \r\nДаяна ДЮЛГЕРОВА", "date": "2018.08.09", "title": "2126 са заловените улични кучета от началото на 2018 г., броят на бездомните животни в София намалява (ОБЗОР)"}
{"url": "http://www.focus-news.net/news/2018/08/09/2554391/kommersanta-kakvi-sa-istinskite-prichini-za-novite-amerikanski-sanktsii.html", "text": "Какви са истинските причини за новите американски санкции, търси отговопр на въпроса руският ежедневник  „Коммерсант“ \r\nВ отговорът на въпроса на \"Комерсант\",каква е  причината за това разширение на санкциите, политологът Евгений Минченко заяви: \"рационални причини да се намерят, това вече е невъзможно, както и съобщенията за възможна забрана за полети на\" Аерофлот са безумие“ \"Въпреки това, има някои важни вътрешно-политически моменти за Републиканската администрация, особено сега, преди междинните избори в Конгреса“, продължи експертът, „ за настоящото правителство на САЩ е важно, на първо място, за да се покаже, че те са по-твърди, по отношение на Русия, отколкото по времето на  Барак Обама, и второ, да покажат, че солидарността в рамките на НАТО не се поставя под съмнение: ако британците казват, че Русия е виновна, тогава е така. \r\nПрограмният директор на руския Съвет по външни работи Иван Тимофеев каза за \"Комерсант\": \"Санкциите срещу\" Аерофлот \"заради\" случая Скрипал\"ще означават няколко неща. Първо, те девалвираха  инструмента санкции в ръцете на американските дипломати. Tакова действие e малко вероятно да предизвика в Москва нещо друго освен раздразнение от недоказани престъпления. Второ, те показват липсата на стратегия в прилагането на санкции и дисонанс не само между Конгреса и администрацията на Доналд Тръмп, но и в рамките на самата администрация. Трето, това ще бъде безсмислен жест от гледна точка на жертвата на санкциите. \"Аерофлот\" е добросъвестен международен превозвач, който няма нищо общо с \"делото Скрипал\". По този начин американците ще сложат края  на заварената политика на \"насочени  санкции\". \" Тимофеев  отбеляза, че \"американската политика на санкции става все по-нелогична, за разлика от много по-прагматичната линия на ЕС\". \"Прилича на образа на  каубой в кръчмата, който стреля с два револвера във всички посоки, само да постреля \", заключи Тимофеев. \r\nИзданието припомня, че напоследък  американски сенатори изразиха недоволство от факта, че по тяхно мнение, президентът на САЩ, Доналд Тръмп заема твърде мека позиция по отношение на Руската федерация. На 1 август бе внесен в Конгреса законопроект за нови санкции срещу Руската федерация. Значителна част от разпоредбите на документа, който е на разположение на вестника, се отнася не толкова за Русия, а за президента Тръмп. Предлага се да се въведат в  единна система всички въведени по-рано санкции срещу Русия, да се създаде координационен санкционен офис, да се  блокират доларовите сметки на  руски банки, да се забраняват операциите за гражданите на САЩ с новия руски държавен дълг, да се създаде национален център за борба срещу руската заплаха, дa се издирват активите на Владимир Путин по света и дори да се вземе решение за  признаването на Руската федерация за \"държава спонсор на тероризма.\" Документът съдържа и механизъм за предотвратяване на решение на Доналд Тръмп да оттегли САЩ от НАТО - сенаторите не изключват възможността, че президентът някога може да предприеме подобна стъпка.  Юлиян Марков", "date": "2018.08.09", "title": "„Коммерсантъ“: Какви са истинските причини за новите американски санкции"}
{"url": "http://www.focus-news.net/news/2018/08/09/2554390/the-times-sasht-shte-nalozhat-sanktsii-na-rusiya-zaradi-skuchaya-skripal.html", "text": "САЩ ще наложат санкции на Русия заради скучая „Скрипал“, пише британският вестник  The Times . \r\nИзненадващите мерки бяха обявени от Държавния департамент, според който Кремъл \"използва химически или биологични оръжия в нарушение на международното право или използва смъртоносни химически или биологични оръжия срещу собствените си граждани\". \r\nБританското правителство приветства решението, което е стимул за дипломатическите му усилия да спечели подкрепата си за твърдението, че Русия стои зад атаката през март на Сергей Скрипал, бивш двоен агент, и дъщеря му Юлия. Те оцеляха, след като са били изложени на действието на  руския нервно-паралитичен агент „Новичок“. Три месеца по-късно една британка, Дон Стърджис, почина след като е била отровена от същото вещество в град, близо до Солсбъри. \r\nСанкциите, които се очаква да наложат забрана за  износ на чувствителни технологии за национална сигурност и стоки за Русия, ще влязат в сила по-късно този месец. Може да последва и втори по-тежък пакет, \"ако изпълнителната власт не може да удостовери, че Русия вече не използва химическо оръжие или да предостави надеждни уверения, че няма да го използва в бъдеще\", каза служител на Държавния департамент. Действията целят да окажат \"натиск върху Русия\", за да докаже спазването на международната забрана за използване на химическо оръжие. \r\nСанкциите могат да окажат въздействие върху търговията в размер на стотици милиони долари. Те биха могли да засегнат 70 процента от руската икономика и 40 процента от работната сила, заявиха служителите, тъй като те ще се прилагат за всички държавни и държавно финансирани предприятия. Русия многократно отрече участието си в атаката срещу Скрипал. \r\nВеликобритания сподели доказателствата със съюзниците, сочещи отговорността на Кремъл, което доведе до най-голямото масово експулсиране на руски агенти, работещи под дипломатическо покритие от Запад. Повече от 120 дипломати бяха експулсирани, включително 60 от Америка. \r\nИзглежда, че американската реакция се основава на собствено разследване на инцидента в Солсбъри. \r\nГоворител на премиера заяви, че Великобритания приветства \"това по-нататъшно действие на нашите американски съюзници\" и добави: \"Силният международен отговор срещу  използването на химическо оръжие по улиците на Солсбъри изпраща едно недвусмислено послание до Русия, че тяхното провокативно и безразсъдно поведение, няма как да не получи отговор\". \r\nВеликобритания е разтревожена от очевидните усилия на президента Тръмп да подобри отношенията си с руския президент Владимир Путин, включително и на среща между двамата лидери в Хелзинки и последващо споразумение да се срещнат отново. \r\nХамиш де Бретън Гордън, експерт по химическите оръжия, каза: \"Британското правителство ще бъде удовлетворено, че американците излязоха толкова твърдо в подкрепа на най-близкия си съюзник. Това показва, че специалните отношения са толкова добри, колкото и досега. \"Той каза, че изборът на момента е многозначителен, като се има предвид, че експерти от Организаията за забрана на химическите оръжия  са били поканени обратно във Великобритания, за да събират повече доказателства за инцидентите. \r\nБританските власти планират да поискат  екстрадиция от Русия на двама заподозрени в отравянето в Солсбъри. Детективите на  Скотланд Ярд  са уверени, че са идентифицирали предполагаемите извършители. \r\nВластите сякаш се въздържаха от предприемането на по-нататъшни действия, преди независимата Организация за забрана на химическите оръжия да стигне до заключенията си. \r\nФактът, че американците вече са  достатъчно уверени, за да предприемат действия, означава, че е имало значителен напредък в разследването: \"Британското и американското разузнаване са преплетени, така че САЩ са напълно информирани за това\", казва експертът.  Юлиян Марков", "date": "2018.08.09", "title": "Тhe Times: САЩ ще наложат санкции на Русия заради скучая „Скрипал“"}
{"url": "http://www.focus-news.net/news/2018/08/09/2554388/moskovskiy-komsomolets-novite-sanktsii-shte-lishat-rusiya-ot-elektronni-ustroystva.html", "text": "Новите санкции ще лишат Русия от електронни устройства, пише руският ежедневник  „Московский Комсомолец“ . \r\nДържавният департамент на САЩ съобщи в сряда вечерта, че новите санкции ще влязат в сила на 22 август, тъй като Москва e използвала  химическо оръжие в Солсбъри. Източникът от администрацията на САЩ заяви, че санкциите ще бъдат разделени на два етапа и заплашва забрана за доставка на Русия на електронни устройства и самолетни полети на \"Аерофлот\" в Съединените щати. \r\nДържавният департамент на САЩ излезе с изявление в сряда, че настоящото руското ръководство използва химически или биологични оръжия в британския град Солсбъри, когато се опитва да убие британски гражданин Сергей Скрипал  и дъщеря му Юлия. \r\nВ тази връзка след 15-дневния срок за уведомяване на Конгреса ще се прилагат нови санкции за Руската федерация. Предполага се, че това ще стане на 22 август. Съответното известие ще се появи във Федералния регистър. \r\nВ този случай източник в американската администрация каза пред телевизията NBC, че санкциите ще бъдат разделени на два пакета. И първата част от новите санкции предполага пълна забрана за износ в Русия на електронни устройства и компоненти с двойна употреба. \r\nВторият пакет може да бъде въведен след три месеца, и той вече може да включва както намаляване на нивото на дипломатическите отношения и забраната на САЩ за полети на \"Аерофлот\". Също така е възможно износът на американски стоки в Русия да бъде почти прекратен. \r\nВ същото време САЩ ще дадат възможност на Русия да избегне подобни стъпки от Вашингтон. За това Москва трябва да даде гаранции, че в бъдеще няма да използва химическо оръжие. Очевидно обаче такива гаранции ще означават, че Русия е съгласна с това, че носи отговорност за инцидента в Солсбъри. Спомнете си, че по-рано руското Министерство на външните работи категорично отрече тази възможност и нарече подобни искания от страна на Великобритания „изнудване“. \r\nДържавният департамент също така добави, че новият пакет от санкции срещу Русия предвижда известен брой изключения, включително сътрудничество в космическта област. В сряда Държавният департамент официално изпрати на съюзниците и на Москва нотификация за предстоящите санкции във връзка със случая в Солсбъри. В същото време администрацията на Вашингтон възнамерява да продължи да работи с руските власти за подобряване на отношенията между страните. Според Държавния департамент ако американските власти не видят у Русия готовност да изпълни поставените искания, ще бъде въведен втория пакет от санкции.  Юлиян Марков", "date": "2018.08.09", "title": "„Московский Комсомолец“: Новите санкции ще лишат Русия от електронни устройства"}
{"url": "http://www.focus-news.net/news/2018/08/09/2554398/leka-atletika-demireva-se-klasira-za-final-na-evropeyskoto-parvenstvo-v-berlin.html", "text": "Лека атлетика: Мирела Демирева се класира за финала в скока на височина на Европейското първенство в Берлин след убедително представяне в квалификациите. Тя бе в квалификационна група “А” и направи два успешни опита, което се оказа достатъчно. Демирева завърши с успешно преодоляни 190 сантиметра, като тази височина бе преодоляна от още десет състезателки от двете квалификационни групи. Това означаваше край на квалификацията след тази височина, въпреки че нормата за влизане във финала бе метър и 92 сантиметра.  \r\nДемирева - сребърна олимпийска медалистка от Рио де Жанейро 2016-а,  премина без грешка 186 и 190 сантиметра", "date": "2018.08.09", "title": "Лека атлетика: Демирева се класира за финал на Европейското първенство в Берлин"}
{"url": "http://www.focus-news.net/news/2018/08/09/2554400/tenis-grigor-dimitrov-i-david-gofen-pobediha-na-dvoyki-v-toronto.html", "text": "Тенис:Григор Димитров и Давид Гофен от Белгия победиха на двойки в Торонто французите Жереми Шарди и Лука Пуй с 2:0 сета (7:6 6:4). В оминафиналите на турнира двамата ще се изправят срещу австриеца Оливер Марах и хърватина Мате Павич. На Григор му предстои и мач срещу американеца Франсис Тиафо от третия кръг на сингъл.", "date": "2018.08.09", "title": "Тенис: Григор Димитров и Давид Гофен победиха на двойки в Торонто"}
{"url": "http://www.focus-news.net/news/2018/08/09/2554399/futbol-pobedi-za-paok-i-red-bul-zaltsburg-seltik-s-ravenstvo-u-doma.html", "text": "Футбол: ПАОК победи Спартак (Москва) с 3:2 в зрелищен мач от третия предварителен кръг на Шампионска лига. На стадион \"Тумба\" за руския тим титуляр излезе българският национал Ивелин Попов, който още в 7-ата минута отбеляза гол за московчани. Десет минути по-късно и Куйнси Промес бе точен във вратата на гърците, покачвайки на 2:0 за Спартак.  \r\nДомакините обаче още преди почивката стигнаха до пълен обрат с 3:2. Прийович от дузпа намали на 1:2 в 29-ата минута, Лимниос възстанови равенството малко по-късно, а секунди преди края на първата част Пелкас отбеляза третия гол за ПАОК. Преди мача е имало инцидент между фенове на домакините и руски журналисти. \r\nВ другите два мача Ред Бул Залцбург победи у дома македонския Шкендия с 3:0, а Селтик завърши наравно 1:1 срещу АЕК Атина, като гостите играха с 10 човека от 57-ата минута.", "date": "2018.08.09", "title": "Футбол: Победи за ПАОК и Ред Бул Залцбург, Селтик с равенство у дома"}
{"url": "http://www.focus-news.net/news/2018/08/09/2554402/pregled-na-osnovnite-temi-v-ruskiya-pechat-agentsiya-fokus.html", "text": "Търговският конфликт между САЩ и Китай може да прерасне във военен, пише руският ежедневник  “Независимая газета“ . \r\nКитай няма да се поддаде на изнудване. С такова предупреждение за новите търговски тарифи, наложени от Вашингтон, се появи основният вестник на Китайската комунистическа партия (ККП) \"Женмин Жибао\". В същото време  американското списание „Foreign Affairs“ пише , че споровете в областта на икономиката може да доведе до военна конфронтация между двете сили. Южнокитайско море се превръща в горещата зона, където се сблъскват интересите на двете страни. \r\nКитайските медии прибягват до все по-агресивен тон на реторика към администрацията на американския президент Доналд Тръмп. \"Вашингтон насочва зареден пистолет към Китай и след това призовава за преговори. САЩ демонстрират нулева искреност \", казва официалният орган на ЦК на ККП. \r\nАмерика е наложила мита за китайските стоки в размер на 50 млрд. долара. След което ги увеличи до 200 млрд, а сега предлага да се повиши обема до 500 млрд. Но всички опити за получаване на едностранни отстъпки от Китай са безполезни, подчертава \"Женмин Жибао\". \r\nВъв Вашингтон тези филипики са взети на сериозно. „Foreign Affairs“, органът на Съвета по международни въпроси, публикува статия за рисковете, които носи търговската война и за двете страни. \"Тъй като спорът ескалира, коментаторите говорят за възможната дестабилизация на световната икономика. Но те трябва да обмислят други последици – в областта на сигурността. Доскоро икономическите връзки служеха за ефективна спирачка на ескалацията на стратегическото недоверие. Но Китай, който е по-малко ограничен от икономическите връзки със САЩ, може да бъде много по-голямо предизвикателство за външната политика на САЩ. И причината за напрежението не е толкова големият търговски дефицит в САЩ, колкото конкуренцията в областта на високите технологии. САЩ възприемат технологичния прогрес на Китай като предизвикателство пред националната сигурност \", се посочва в списанието. \r\nСпоред вестниk The New York Times, китайскaтa програма \"Произведено в Китай 2025\" е план за превръщането на Китай в световен лидер в производството на роботи, самолети и водещите отрасли на машиностроенето. Друг план призовава за постигане на световно надмощие в областта на изкуствения интелект. САЩ не трябва да позволяват това. Те трябва да се противопоставят на Китай. \r\nКолкото по-рязка е борбата за господстващо положение в световната икономика, толкова по-големи  са шансове тя да се разпростре във военната сфера. Според американския политолог Хари Кийзианис, Китай и Съединените щати могат да бъдат въвлечени във военни действия дори против волята им. Най-горещата точка е \"Южнокитайско море\", през което корабите носят стоки за трилиони долари, чиито черва съдържат огромни запаси от нефт, газ и други минерали. \r\nКитай изгради военни бази там и обяви голяма част от акваторията му за своя територия . А САЩ изпраща там бойни кораби и самолети под мотото за защита на свободата на корабоплаването. Това е ситуацията, в която битките могат да започнат. \r\nПротивопоставянето на Япония и Китай заради безлюдните острови Диаоу (Senkaku) в Източнокитайско море не е намаляло. В случай на неволно военно стълкновение в морето и във въздуха Съединените щати ще бъдат задължени да застанат на  страната на своя съюзник Япония. \r\nВ интервю за \"Независимая газета\" водещият изследовател в Института за Далечния изток Василий Кашин каза: \"Сега заплахата от пряка конфронтация между САЩ и Китай е минимална. Но от десетилетия мощните икономически връзки бяха важен стабилизатор на отношенията между САЩ и Китай. Те бяха последвани от отношения между хората, обмен в културната, научната и образователната сфера. Това създаде много стабилна основа за връзката. Между представителите на елита в двете страни имаше стабилни групи на интереси, които се опитваха да укрепят връзките. \" Ако една търговска война продължи, ще има постепенна ерозия на тази основа, а на по-късен етап и  конфронтацията може да доведе до по-решителни действия на една от двете страни“ казва изследователят пред вестника. \r\n*** Новите санкции ще лишат Русия от електронни устройства, пише руският ежедневник  „Московский Комсомолец“ . \r\nДържавният департамент на САЩ съобщи в сряда вечерта, че новите санкции ще влязат в сила на 22 август, тъй като Москва e използвала  химическо оръжие в Солсбъри. Източникът от администрацията на САЩ заяви, че санкциите ще бъдат разделени на два етапа и заплашва забрана за доставка на Русия на електронни устройства и самолетни полети на \"Аерофлот\" в Съединените щати. \r\nДържавният департамент на САЩ излезе с изявление в сряда, че настоящото руското ръководство използва химически или биологични оръжия в британския град Солсбъри, когато се опитва да убие британски гражданин Сергей Скрипал  и дъщеря му Юлия. \r\nВ тази връзка след 15-дневния срок за уведомяване на Конгреса ще се прилагат нови санкции за Руската федерация. Предполага се, че това ще стане на 22 август. Съответното известие ще се появи във Федералния регистър. \r\nВ този случай източник в американската администрация каза пред телевизията NBC, че санкциите ще бъдат разделени на два пакета. И първата част от новите санкции предполага пълна забрана за износ в Русия на електронни устройства и компоненти с двойна употреба. \r\nВторият пакет може да бъде въведен след три месеца, и той вече може да включва както намаляване на нивото на дипломатическите отношения и забраната на САЩ за полети на \"Аерофлот\". Също така е възможно износът на американски стоки в Русия да бъде почти прекратен. \r\nВ същото време САЩ ще дадат възможност на Русия да избегне подобни стъпки от Вашингтон. За това Москва трябва да даде гаранции, че в бъдеще няма да използва химическо оръжие. Очевидно обаче такива гаранции ще означават, че Русия е съгласна с това, че носи отговорност за инцидента в Солсбъри. Спомнете си, че по-рано руското Министерство на външните работи категорично отрече тази възможност и нарече подобни искания от страна на Великобритания „изнудване“. \r\nДържавният департамент също така добави, че новият пакет от санкции срещу Русия предвижда известен брой изключения, включително сътрудничество в космическта област. В сряда Държавният департамент официално изпрати на съюзниците и на Москва нотификация за предстоящите санкции във връзка със случая в Солсбъри. В същото време администрацията на Вашингтон възнамерява да продължи да работи с руските власти за подобряване на отношенията между страните. Според Държавния департамент ако американските власти не видят у Русия готовност да изпълни поставените искания, ще бъде въведен втория пакет от санкции. \r\n*** Какви са истинските причини за новите американски санкции, търси отговопр на въпроса руският ежедневник  „Коммерсант“ \r\nВ отговорът на въпроса на \"Комерсант\",каква е  причината за това разширение на санкциите, политологът Евгений Минченко заяви: \"рационални причини да се намерят, това вече е невъзможно, както и съобщенията за възможна забрана за полети на\" Аерофлот са безумие“ \"Въпреки това, има някои важни вътрешно-политически моменти за Републиканската администрация, особено сега, преди междинните избори в Конгреса“, продължи експертът, „ за настоящото правителство на САЩ е важно, на първо място, за да се покаже, че те са по-твърди, по отношение на Русия, отколкото по времето на  Барак Обама, и второ, да покажат, че солидарността в рамките на НАТО не се поставя под съмнение: ако британците казват, че Русия е виновна, тогава е така. \r\nПрограмният директор на руския Съвет по външни работи Иван Тимофеев каза за \"Комерсант\": \"Санкциите срещу\" Аерофлот \"заради\" случая Скрипал\"ще означават няколко неща. Първо, те девалвираха  инструмента санкции в ръцете на американските дипломати. Tакова действие e малко вероятно да предизвика в Москва нещо друго освен раздразнение от недоказани престъпления. Второ, те показват липсата на стратегия в прилагането на санкции и дисонанс не само между Конгреса и администрацията на Доналд Тръмп, но и в рамките на самата администрация. Трето, това ще бъде безсмислен жест от гледна точка на жертвата на санкциите. \"Аерофлот\" е добросъвестен международен превозвач, който няма нищо общо с \"делото Скрипал\". По този начин американците ще сложат края  на заварената политика на \"насочени  санкции\". \" Тимофеев  отбеляза, че \"американската политика на санкции става все по-нелогична, за разлика от много по-прагматичната линия на ЕС\". \"Прилича на образа на  каубой в кръчмата, който стреля с два револвера във всички посоки, само да постреля \", заключи Тимофеев. \r\nИзданието припомня, че напоследък  американски сенатори изразиха недоволство от факта, че по тяхно мнение, президентът на САЩ, Доналд Тръмп заема твърде мека позиция по отношение на Руската федерация. На 1 август бе внесен в Конгреса законопроект за нови санкции срещу Руската федерация. Значителна част от разпоредбите на документа, който е на разположение на вестника, се отнася не толкова за Русия, а за президента Тръмп. Предлага се да се въведат в  единна система всички въведени по-рано санкции срещу Русия, да се създаде координационен санкционен офис, да се  блокират доларовите сметки на  руски банки, да се забраняват операциите за гражданите на САЩ с новия руски държавен дълг, да се създаде национален център за борба срещу руската заплаха, дa се издирват активите на Владимир Путин по света и дори да се вземе решение за  признаването на Руската федерация за \"държава спонсор на тероризма.\" Документът съдържа и механизъм за предотвратяване на решение на Доналд Тръмп да оттегли САЩ от НАТО - сенаторите не изключват възможността, че президентът някога може да предприеме подобна стъпка.", "date": "2018.08.09", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/09/2554690/sadat-ostavi-v-aresta-petimata-zadarzhani-ot-grupata-na-dimitar-zhelyazkov-ochite-obzor.html", "text": "Апелативният специализиран наказателен съд остави в ареста петимата задържани от групата на Димитър Желязков – Очите. Венцислав Христов, Радослав Николов, Йордан Въчев, Иван Найденов и Иван Пишиев бяха задържани преди две седмици с най-тежка мярка „задържане под стража“, която защитата обжалва. Аргументите на съда обаче са, че ако петимата бъдат освободени, за всеки един от тях съществува висок риск да се укрие или да извърши друго престъпление. Те са определени като лица с висока степен на опасност. \r\nСъдът реши спрямо Иван Найденов да остане само обвинението за извършване на умишлен палеж на игрална зала. Според съда нито един от разпитаните свидетели, даващи сведения за дейността на организираната престъпна група, не сочи сведения за дейност на обвиняемия Иван Найденов в нея. Другият аргумент на съда е, че през по-голямата част от времето, през което според прокуратурата Найденов е бил част от организираната престъпна група, той е бил в затвора.  \r\nИван Пишиев е обвинен за подпомагане на организирана престъпна група и участие в палежи. По време на заседанието стана ясно, че преди време Пишиев е бил обвиняем и за палежи на автомобили, собственост на погребална агенция. \r\nРадослав Николов е с обвинения за участие в престъпна група, за изнудване и за подпомагане на неустановени лица за нанасяне на телесни повреди.  \r\nВенцислав Христов е обвинен за участие в организирана престъпна група - по линия разпространение на наркотици, и организиране на палеж. По време на заседанието стана ясно, че Христов и преди е бил осъждан във връзка с наркотици. \r\nЕдин от обвиняемите - Йордан Въчев, не се яви в съда. От негово име присъства защитникът му – адв. Димитър Марковски. Обвиненията на Въчев са за участие в престъпна група и за организиране на палеж на имущество – сграда и катафалка, на траурна агенция. Според адвокат Марковски петимата обвиняеми са само пейзаж, тъй като има критерий за организирана престъпна група. „А вече прокуратурата ще каже какъв трябва да е пейзажът – явно гонят някакви статистически данни“, коментира той. Адв. Марковски обясни, че Йордан Въчев не е криминално проявен или осъждан и не се познава с Димитър Желязков. Агенция „Фокус“ припомня:  Венцислав Христов, Радослав Николов, Йордан Въчев, Иван Найденов и Иван Пишиев бяха задържани при акция в Бургас и Южното Черноморие преди две седмици. Те са обвинени за участие в организирана престъпна група за палежи, рекет, побои, изнудване и наркотици, за чийто лидер е сочен Димитър Желязков - Очите. От всички с обвинения в неизвестност е само общинският съветник от Несебър Пейко Янков, за когото е издадена европейска заповед за арест. В съда остава и шестият задържан от групата на Димитър Желязков - Калоян Колев. Самият Желязков остава в ареста в Турция, като екстрадирането му трябва да се случи в срок до 30 дни след задържането. \r\nЦветилена СИМЕОНОВА", "date": "2018.08.09", "title": "Съдът остави в ареста петимата задържани от групата на Димитър Желязков – Очите (ОБЗОР)"}
{"url": "http://www.focus-news.net/news/2018/08/09/2554396/the-independent-administratsiyata-na-donald-tramp-shte-nalozhi-novi-sanktsii-na-rusiya-zaradi-sluchaya-solsbari.html", "text": "Администрацията на Доналд Тръмп ще наложи нови санкции на Русия заради ‚случая Солсбъри“, пише британският вестник  The Independent . \r\nСанкциите ще обхващат чувствителни стоки за национална сигурност, съобщи високопоставен служител на Държавния департамент. Съществуват обаче изключения за дейностите по космически полети и за области, обхващащи търговска безопасност на пътниците, които биха били разрешени за всеки отделен случай, добави официалният служител. \r\nСлед 90 дни ще бъде наложена втора партида \"по-драконовски\" санкции, освен ако Русия не даде \"сигурни уверения\", че няма да използва химическо оръжие и ще позволява проверки на място от Организацията на обединените нации. \r\n\"Ако тези критерии не са спазени - зависи от Русия да вземе това решение - втори кръг от санкции ... ще бъде наложен\", заяви официалният представител, \"Те са по принцип по-жестоки от първия кръг\". \r\nПремиерът на Великобритания Тереза Май бе бърз и непоколебим в оценката си за ролята на Русия в използването на нервния агент при инцидента в Солсбъри. \r\nТя го нарече \"безпощаден\" акт, изгони 23 руски дипломати и прекрати  контактите на високо ниво с Москва. \r\n\"Смятаме, че това враждебно действие е напълно неприемливо, необосновано и недалновидно,\" каза руското посолство в Обединеното кралство в изявление, което отхвърли всякакви твърдения за опит за убийство на Скирпал, добавяйки, че \"цялата отговорност за влошаването на руско-британските отношения носи сегашното политическо ръководство на Великобритания\". \r\nДори бившият държавен секретар на САЩ Рекс Тилерсън беше бърз, като  определи случая със Сергей Скрипал като  \"наистина нечуван акт\", който изглежда \"ясно\" идва от Русия. Той нарече Русия  \"безотговорна сила на нестабилност в света, действаща с открито незачитане на суверенитета на други държави и живота на техните граждани\". \r\nБившият държавен секретар на САЩ  дори заяви, че отравянето \"със сигурност ще предизвика реакция\" от Организацията на Северноатлантическия договор (НАТО). \"Ще замълча дотук“, заяви той \r\nПървоначалните коментари на Доналд Тръмп обаче бяха по-предпазливи. Той каза, че \"веднага щом разберем фактите, ако сме съгласни с тях, ще осъдим Русия или кой и да е той\". Не е имало официално осъждане от САЩ за нападението до момента, в който Държавният департамент е уведомил за санкциите.  \r\nСлед обвинението и експулсирането от британския премиер на руски дипломати от Великобритания Москва реагира реципрочно. Същия месец Тръмп изгони 60 руски дипломати от САЩ. Въпреки, че са изгонили дипломатите, САЩ все още не са заявили формално, че руското правителство \"е използвало химическо или биологично оръжие в нарушение на международното право или е използвало смъртоносни химически или биологични оръжия срещу собствените си граждани\". \r\nНяколко членове на Конгреса изразиха загриженост, че администрацията на Тръмп се е забавила и е пропуснала крайния  срок за публикуване на констатациите си.  Юлиян Марков", "date": "2018.08.09", "title": "The Independent:  Администрацията на Доналд Тръмп ще наложи нови санкции на Русия заради ‚случая Солсбъри“"}
{"url": "http://www.focus-news.net/news/2018/08/09/2554395/daily-express-okazvat-natisk-varhu-tereza-mey-zaradi-plana-i-za-sporazumenie-sled-brekzit.html", "text": "Оказват натиск върху Тереза Мей  заради плана и за споразумение след Брекзит, пише британският вестник  Daily Express . \r\nПривърженици на „твърдия“ Брекзит са събрали 50 хиляди подписа, с които искат да окажат натиск върху британския премиер да изпълни волята на референдума. \r\nСтава ясно, че министри от кабинета, както и различни политически кръгове от своя страна настояват Великобритания да направи всичко възможно да сключи споразумение с ЕС независимо от компромисите и да не се допусне Брекзит без споразумение. \r\nВ писмото, придружаващо подписката се казва „Десетки хиляди избиратели стоят зад нас и нашите подписи, настоявайки Вие да изпълните желанието на британското  общество да се изпълни решението на референдума“ \r\nПредставител на кампанията казва: „Ние изпратихме съобщение, ясно и високо, до върховете на правителството, от името на десетките хиляди подписали петицията, че плановете на Тереза Мей за Брекзит са напълно неприемливи.“  Юлиян Марков", "date": "2018.08.09", "title": "Daily Express: Оказват натиск върху Тереза Мей  заради плана и за споразумение след Брекзит"}
{"url": "http://www.focus-news.net/news/2018/08/09/2554403/pregled-na-osnovnite-temi-v-britanskiya-pechat-agentsiya-fokus.html", "text": "САЩ ще наложат санкции на Русия заради скучая „Скрипал“, пише британският вестник  The Times . \r\nИзненадващите мерки бяха обявени от Държавния департамент, според който Кремъл \"използва химически или биологични оръжия в нарушение на международното право или използва смъртоносни химически или биологични оръжия срещу собствените си граждани\". \r\nБританското правителство приветства решението, което е стимул за дипломатическите му усилия да спечели подкрепата си за твърдението, че Русия стои зад атаката през март на Сергей Скрипал, бивш двоен агент, и дъщеря му Юлия. Те оцеляха, след като са били изложени на действието на  руския нервно-паралитичен агент „Новичок“. Три месеца по-късно една британка, Дон Стърджис, почина след като е била отровена от същото вещество в град, близо до Солсбъри. \r\nСанкциите, които се очаква да наложат забрана за  износ на чувствителни технологии за национална сигурност и стоки за Русия, ще влязат в сила по-късно този месец. Може да последва и втори по-тежък пакет, \"ако изпълнителната власт не може да удостовери, че Русия вече не използва химическо оръжие или да предостави надеждни уверения, че няма да го използва в бъдеще\", каза служител на Държавния департамент. Действията целят да окажат \"натиск върху Русия\", за да докаже спазването на международната забрана за използване на химическо оръжие. \r\nСанкциите могат да окажат въздействие върху търговията в размер на стотици милиони долари. Те биха могли да засегнат 70 процента от руската икономика и 40 процента от работната сила, заявиха служителите, тъй като те ще се прилагат за всички държавни и държавно финансирани предприятия. Русия многократно отрече участието си в атаката срещу Скрипал. \r\nВеликобритания сподели доказателствата със съюзниците, сочещи отговорността на Кремъл, което доведе до най-голямото масово експулсиране на руски агенти, работещи под дипломатическо покритие от Запад. Повече от 120 дипломати бяха експулсирани, включително 60 от Америка. \r\nИзглежда, че американската реакция се основава на собствено разследване на инцидента в Солсбъри. \r\nГоворител на премиера заяви, че Великобритания приветства \"това по-нататъшно действие на нашите американски съюзници\" и добави: \"Силният международен отговор срещу  използването на химическо оръжие по улиците на Солсбъри изпраща едно недвусмислено послание до Русия, че тяхното провокативно и безразсъдно поведение, няма как да не получи отговор\". \r\nВеликобритания е разтревожена от очевидните усилия на президента Тръмп да подобри отношенията си с руския президент Владимир Путин, включително и на среща между двамата лидери в Хелзинки и последващо споразумение да се срещнат отново. \r\nХамиш де Бретън Гордън, експерт по химическите оръжия, каза: \"Британското правителство ще бъде удовлетворено, че американците излязоха толкова твърдо в подкрепа на най-близкия си съюзник. Това показва, че специалните отношения са толкова добри, колкото и досега. \"Той каза, че изборът на момента е многозначителен, като се има предвид, че експерти от Организаията за забрана на химическите оръжия  са били поканени обратно във Великобритания, за да събират повече доказателства за инцидентите. \r\nБританските власти планират да поискат  екстрадиция от Русия на двама заподозрени в отравянето в Солсбъри. Детективите на  Скотланд Ярд  са уверени, че са идентифицирали предполагаемите извършители. \r\nВластите сякаш се въздържаха от предприемането на по-нататъшни действия, преди независимата Организация за забрана на химическите оръжия да стигне до заключенията си. \r\nФактът, че американците вече са  достатъчно уверени, за да предприемат действия, означава, че е имало значителен напредък в разследването: \"Британското и американското разузнаване са преплетени, така че САЩ са напълно информирани за това\", казва експертът. \r\n*** Санкциите срещу Иран нарушават резолюцията на Съвета за сигурност номер 2231, каза иранският посланик в ООН, цитиран от  The Guardian . \r\nСАЩ пишат история не само като нарушават резолюцията на Съвета за сигурност на Организацията на обединените нации, която гласуваха преди три години, но и като санкционират държави, които се придържат към същата резолюция, заяви иранският посланик в ООН. \r\nГоламали Хошру твърди в коментар, публикуван от вестника , че чрез отмяна на многостранна ядрена сделка за 2015 г. и налагане на нови санкции на чуждестранни компании, които правят бизнес с Иран, администрацията на американския президент Доналд Тръмп\" също се оттегля  от резолюция 2231 на Съвета за сигурност на ООН. \r\nРезолюцията, приета единодушно шест дни след подписването на ядрената сделка във Виена, призова държавите-членки на ООН да се въздържат от \"действия, които подкопават изпълнението на ангажиментите\" съгласно Виенското споразумение, известно като Съвместен всеобхватен план за действие (JCPOA). \r\nНовите санкции на САЩ, наложени във вторник, са насочени към достъпа на Иран до долари и възможността му да търгува със злато и други благородни метали. Доналд Тръмп заяви, че те са \"най-хапещите санкции, наложени някога\" и предупреди, че през ноември санкциите ще \"стигнат до още едно ниво\" с ембарго върху иранския петрол и санкциите върху иранските банки. \r\nЕС възобнови законодателството, целящо да изолира европейските компании, които правят бизнес с Иран от санкциите на САЩ, като ги инструктира да не спазват исканията на Вашингтон и да предоставят механизъм за съдимост на САЩ в европейските съдилища. \r\nОбаче статутът на блокиране на ЕС е малко вероятно да направи много, за да предотврати изтичането на европейски инвестиции от Иран, предизвикано от фирми, загрижени от загубата на достъп до американските парични пазари. Трапските тактики задълбочиха вече сериозната икономическа криза в Иран, подхранвайки протестите в страната. \r\n\"За първи път в историята на Организацията на обединените нации Съединените щати - постоянен член на Съвета за сигурност с право на вето - се занимават със санкциониране на нации в целия свят; не за нарушаване на резолюцията на Съвета за сигурност, а за спазването му \", пише Хошру. \r\n*** Оказват натиск върху Тереза Мей  заради плана и за споразумение след Брекзит, пише британският вестник  Daily Express . \r\nПривърженици на „твърдия“ Брекзит са събрали 50 хиляди подписа, с които искат да окажат натиск върху британския премиер да изпълни волята на референдума. \r\nСтава ясно, че министри от кабинета, както и различни политически кръгове от своя страна настояват Великобритания да направи всичко възможно да сключи споразумение с ЕС независимо от компромисите и да не се допусне Брекзит без споразумение. \r\nВ писмото, придружаващо подписката се казва „Десетки хиляди избиратели стоят зад нас и нашите подписи, настоявайки Вие да изпълните желанието на британското  общество да се изпълни решението на референдума“ \r\nПредставител на кампанията казва: „Ние изпратихме съобщение, ясно и високо, до върховете на правителството, от името на десетките хиляди подписали петицията, че плановете на Тереза Мей за Брекзит са напълно неприемливи.“ \r\n*** Администрацията на Доналд Тръмп ще наложи нови санкции на Русия заради ‚случая Солсбъри“, пише британският вестник  The Independent . \r\nСанкциите ще обхващат чувствителни стоки за национална сигурност, съобщи високопоставен служител на Държавния департамент. Съществуват обаче изключения за дейностите по космически полети и за области, обхващащи търговска безопасност на пътниците, които биха били разрешени за всеки отделен случай, добави официалният служител. \r\nСлед 90 дни ще бъде наложена втора партида \"по-драконовски\" санкции, освен ако Русия не даде \"сигурни уверения\", че няма да използва химическо оръжие и ще позволява проверки на място от Организацията на обединените нации. \r\n\"Ако тези критерии не са спазени - зависи от Русия да вземе това решение - втори кръг от санкции ... ще бъде наложен\", заяви официалният представител, \"Те са по принцип по-жестоки от първия кръг\". \r\nПремиерът на Великобритания Тереза Май бе бърз и непоколебим в оценката си за ролята на Русия в използването на нервния агент при инцидента в Солсбъри. \r\nТя го нарече \"безпощаден\" акт, изгони 23 руски дипломати и прекрати  контактите на високо ниво с Москва. \r\n\"Смятаме, че това враждебно действие е напълно неприемливо, необосновано и недалновидно,\" каза руското посолство в Обединеното кралство в изявление, което отхвърли всякакви твърдения за опит за убийство на Скирпал, добавяйки, че \"цялата отговорност за влошаването на руско-британските отношения носи сегашното политическо ръководство на Великобритания\". \r\nДори бившият държавен секретар на САЩ Рекс Тилерсън беше бърз, като  определи случая със Сергей Скрипал като  \"наистина нечуван акт\", който изглежда \"ясно\" идва от Русия. Той нарече Русия  \"безотговорна сила на нестабилност в света, действаща с открито незачитане на суверенитета на други държави и живота на техните граждани\". \r\nБившият държавен секретар на САЩ  дори заяви, че отравянето \"със сигурност ще предизвика реакция\" от Организацията на Северноатлантическия договор (НАТО). \"Ще замълча дотук“, заяви той \r\nПървоначалните коментари на Доналд Тръмп обаче бяха по-предпазливи. Той каза, че \"веднага щом разберем фактите, ако сме съгласни с тях, ще осъдим Русия или кой и да е той\". Не е имало официално осъждане от САЩ за нападението до момента, в който Държавният департамент е уведомил за санкциите.  \r\nСлед обвинението и експулсирането от британския премиер на руски дипломати от Великобритания Москва реагира реципрочно. Същия месец Тръмп изгони 60 руски дипломати от САЩ. Въпреки, че са изгонили дипломатите, САЩ все още не са заявили формално, че руското правителство \"е използвало химическо или биологично оръжие в нарушение на международното право или е използвало смъртоносни химически или биологични оръжия срещу собствените си граждани\". \r\nНяколко членове на Конгреса изразиха загриженост, че администрацията на Тръмп се е забавила и е пропуснала крайния  срок за публикуване на констатациите си.", "date": "2018.08.09", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/09/2554401/afp-palestinsko-bebe-i-mayka-y-sa-zaginali-pri-izraelskite-udari-v-ivitsata-gaza.html", "text": "Палестинско бебе и майка й са загинали при израелските удари в Ивицата Газа, предава  AFP . \r\nПалестинското бебе и майка й бяха убити при израелски удар  в Газа в ранните часове на  четвъртък, заявиха официални лица в Ивицата, след като Израел удари редица обекти като отмъщение за ракетите изстреляно по-рано от палестинската територия. \r\nЕнас Каммаш, на 23 години и нейната 18-месечна дъщеря Баян бяха убити при въздушни удари в Джафарайви в централната част на Газа, съобщи здравното министерство в контролираната от \"Хамас\" ивица, докато съпругът й беше ранен. Министерството каза, че Енас също така е била бременна. \r\nОбщо  трима палестинци са убити в нощ на насилие, пораждайки отново страхове за нова война между враговете. \r\nНай-малко един израелски гражданин бе ранен, след като „Хамас“ и други групировки  изстреляха десетки ракети към Израел късно в сряда. \r\nИзраелските удари в последствие засегнаха поредица от цели, в резултат на които загина  активист на \"Хамас\".  Юлиян Марков", "date": "2018.08.09", "title": "AFP: Палестинско бебе и майка й са загинали при израелските удари в Ивицата Газа"}
{"url": "http://www.focus-news.net/news/2018/08/09/2554407/defence-news-faktori-ot-pentagona-i-kongresa-nastoyavat-za-kosmicheska-komponenta-v-protivoraketnata-otbrana.html", "text": "Фактори от Пентагона и Конгреса настояват за космическа компонента в противоракетната отбрана, пише специализираното американско издание  Defence News . \r\nЛидерите от Агенцията за противоракетна отбрана, фактори в Пентагона, както и в Конгреса, настояват за повече възможности за противоракетна отбрана в Космоса, а директорът на Агенцията за противоракетна отбрана генерал Самуел Грийвс изложи груба схема за това, какво може да представлява  слой от сензори за противоракетна отбрана, разположен в Космоса. \r\nОбществото за противоракетна отбрана говори \"сериозно\" за сензорен слой в Космоса \"активно през последната година\", каза Грийвс в речта на 8 август в симпозиума \"Космическа и ракетен отбрана\". \r\nВъпреки че все още трябва да се вземат редица решения относно изискванията, пътя на развитие и процеса на придобиване, \"ключовото нещо - казва Грийвс - е, че има сериозно внимание и подкрепа за необходимостта от разполагане на тези космически сензори, защото ние трябва да направим това.\" \r\nСензорният слой ще има регионална способност за откриване и проследяване на Земята, което може да се извърши след откриване на свръхзвукови заплахи и други \"затъмняващи\" цели, но също и да хване ракети във фаза на изстрелване, описа Грийвс. \r\nНаблюдението на  полета на ракета, която се явява заплаха ще представлява сензор, който може обърнат срещу \" студения фон на Космоса\" и да дискриминира, да проследява и в крайна сметка да служи като контрол на ответен удар и  предаване на данни директно на оръжейните системи за балистична ракетна защита. \r\nВ края на траекторията на ракета, датчикът ще остане в готовност, за да оцени дали целта е успешно уцелена или деактивирана или дали е пропусната.  Юлиян Марков", "date": "2018.08.09", "title": "Defence News: Фактори от Пентагона и Конгреса настояват за космическа компонента в противоракетната отбрана"}
{"url": "http://www.focus-news.net/news/2018/08/09/2554406/pregled-na-mezhdunarodnite-novini-do-6-chasa-agentsiya-fokus.html", "text": "Основният опозиционен лидер Кирякос Мицотакис обвини правителството за това, че е направило опит да прехвърли вината за опустошителните пожари, които отнеха живота на поне 92 души и раниха десетки в източна Атика през юли, пише електронното издание на гръцкия вестник  Kathimerini . \r\n„Вместо да наведат главите си… всичко, за което мислеха те беше как да размахат пръста си и да обвинят другите – тези, които притежават законни сгради, гражданите, дори и мъртвите“, заяви той в интервю за списание „Гласът на Атина“. \r\n„Те искаха да кажат „ние не сме виновни за нищо“, защото всичко това са проблеми от последните 40 години“, добави Мицотакис. \r\nТой заяви, че правителството все още не е публикувало официален списък на загиналите, действие което ще позволи на техните семейства да ги оплачат. „Това е дълбоко обидно за паметта на загиналите“. \r\nЗапитан за критериите при избирането на началник на гражданската защита, лидерът на „Нова демокрация“ заяви, че човекът ще трябва да има доказан опит, технократски познания и да може да поема отговорност и да взима трудни решения в момент на криза. \r\nМицотакис преповтори призива си за избори, заявявайки че министър-председателят Алексис Ципрас трябва да ги обяви на 20 август, датата на която Гърция ще напусне спасителния план. \r\n*** Армията на Израел е започнала да нанася удари по „терористични обекти в Ивицата Газа\", предава  TACC . \r\nИзраелските отбранителни сили започнаха да нанасят удари в  сряда по терористични цели в Ивицата Газа в отговор на ракетно нападение срещу израелския град Сдерот, в резултат на което са ранени двама израелци, заявиха в комюнике от израелската армия. \r\n\"Армията в настоящия момент нанася удари срещу терористични цели в Ивицата Газа\", се казва  в комюникето \r\nПо-рано в сряда, палестински радикали от Газа изстреляха  осем ракети в Израел, две от които са били прихванати от системата за противовъздушна отбрана \"Железен купол\". Според последните полицейски доклади най-малко четири ракети са избухнали в израелския град Сдерот, който се намира близо до ивицата Газа. В резултат на ударите  двама израелци са ранени. \r\n*** Преди Договорът от Преспа да стигне до парламента  партията „Независими гърци“ ще напусне парламента и страната ще отиде на избори, заяви лидерът на партията и министър на отбраната на Гърция Панос Каменос пред радио „Реал ФМ“, цитиран от  Македонската информационна агенция (МИА) . \r\n„Когато и да дойде Договорът, ако минат всички процедури  в Скопие, „Независими гърци“ ще напуснат парламента. Ние сме заявили това ясно, не можем да се съгласим с решение за името на Македония, без да се даде избор на гръцкия народ“, заяви Каменос. \r\n„От момента, когато премиерът реши да внесе Договора в парламента, ще отида при него, ще обявим че напускаме парламента и ще си подадем оставки, ние министрите от партия „Независими гърци“, като същевременно ще оттеглим подкрепата към коалицията“, обясни Панос Каменос като добави, че в този случай в Гърция трябва да се проведат избори. \r\n*** САЩ налагат нови санкции срещу Русия заради случая с използването на нервно-паралитичен агент срещу бившия руски шпионин Сергей Скрипал и дъщеря му в Солсбъри, предава  AFP . \r\nСъединените щати заявиха в сряда, че налагат нови санкции на Русия, тъй като обвиняват правителството в Москва, че е използвало \"смъртоносен\" нервно-паралитичен агент при опита за убийство във Великобритания. \r\nДържавният департамент заяви, че санкциите са били в отговор на \"използването на „Новичок“ в опит да бъде убит  британския гражданин Сергей Скрипал\" - бивш руски двоен агент - и дъщеря му Юлия през март. \r\n\"Правителството на Руската федерация използва химически или биологични оръжия в нарушение на международното право\", заяви говорителят на Държавния департамент Хедър Науърт в изявление. \r\nНовите санкции, подробности, за които  не бяха публикувани, ще влязат в сила след 15-дневен срок за уведомяване на Конгреса, каза тя. \r\n*** Илинденското въстание географски е македонско, но исторически е българско, е заявила Екатерина Захариева, вицепремиер и министър на външните работи на Република България, цитирана от македонското електронно издание  „Фокус“ . \r\nСпорове между властта и опозицията в България предизвика македонският премиер Зоран Заев след изявлението му по време на празника Илинден, когато заедно с българския премиер Бойко Борисов, положиха цветя пред паметника на Гоце Делчев в Благоевград. \r\nМинистърът на външните работи Екатерина Захариева, отговори на призивите на председателя на Българската опозиционна партия БСП Корнелия Нинова, която поиска от Борисов да реагира на изявлението на Заев, в която той казва, че Илинденското въстание е македонско. \r\nЗахариева отговори, че няма да приеме съвет от партията, която предаде костите на Гоце Делчев на Югославия на Тито. \r\n\"Във връзка с атаките на Нинова до премиера спешно да защити българските национални интереси от премиера на Македония Зоран Заев, който тества крехките основи на добросъседството -  Да, Илинденското въстание може да бъде географски обявено за македонско и тракийско, но исторически е българско. Госпожо Нинова, бъдете спокойни, правителството защитава нашите национални интереси \", каза тя. \r\n*** Тереза Мей приветства новите санкции на САЩ срещу Русия заради случая „Скрипал“, предава  TACC . \r\n„Обединеното кралство приветства тези допълнителни действия от страна на нашия съюзник – САЩ. Мощната международна реакция срещу използването на химическо оръжие по улиците на Солсбъри изпраща недвусмислен сигнал на Русия, че нейното провокационно и безразсъдно поведение не може да бъде оставено без отговор“, съобщават от канцеларията на премиера Тереза Мей. \r\n*** Колумбия призна държавата Палестина, предава  AFP . \r\nКолумбия призна палестинската държава за суверенна държава в дните, преди встъпването в длъжност на новия президент Иван Дуке, според писмо от външното министерство, публикувано в сряда. \r\n\"Бих искал да Ви информирам, че от името на правителството на Колумбия президентът Хуан Мануел Сантос реши да признае Палестина като свободна, независима и суверенна държава\", пише в  писмото от 3 август. \r\nПисмото е подписано от външния министър на Сантос Мария Анджела Холгуин. \r\nНовият външен министър Карлос Олмес заяви, че ще разгледа \"последиците\" от решението на предишното правителство в съответствие с международното право и добрата дипломатическа практика. \r\n\"Това правителство има  приоритет да поддържа отношения на сътрудничество със своите съюзници и приятели и да допринася за международния мир и сигурност\", каза Олмес. \r\nПреди обявяването, Колумбия беше една от само две държави в региона, заедно с Панама, която не  признава палестинската държавност. \r\nБогота, съюзник на Съединените щати, поддържа исторически близки връзки с Израел. \r\nИзраелският премиер Бенямин Нетаняху бе насрочил визита  в Колумбия в понеделник, но в последния момент  отмени пътуването, заявявайки, че трябва да се съсредоточи върху развитието на ситуацията в Ивицата Газа. \r\nПалестинската мисия в Богота заяви пред агенцията, че им е било съобщено за решението миналия петък. Тя приветства стъпката на Богота като доказателство за \"дълбоки усилия за постигане на сближаване\". \r\n*** Палестинско бебе и майка й са загинали при израелските удари в Ивицата Газа, предава  AFP . \r\nПалестинското бебе и майка й бяха убити при израелски удар  в Газа в ранните часове на  четвъртък, заявиха официални лица в Ивицата, след като Израел удари редица обекти като отмъщение за ракетите изстреляно по-рано от палестинската територия. \r\nЕнас Каммаш, на 23 години и нейната 18-месечна дъщеря Баян бяха убити при въздушни удари в Джафарайви в централната част на Газа, съобщи здравното министерство в контролираната от \"Хамас\" ивица, докато съпругът й беше ранен. Министерството каза, че Енас също така е била бременна. \r\nОбщо  трима палестинци са убити в нощ на насилие, пораждайки отново страхове за нова война между враговете. \r\nНай-малко един израелски гражданин бе ранен, след като „Хамас“ и други групировки  изстреляха десетки ракети към Израел късно в сряда. \r\nИзраелските удари в последствие засегнаха поредица от цели, в резултат на които загина  активист на \"Хамас\". \r\n*** Жертвите на земетресението в Индонезия достигнаха 164 души, предава  AFP . \r\nЖертвите от опустошителното земетресение на индонезийския остров Ломбок надминаха  160 души,  като властите спешно призоваха за лекарства, храна и чиста вода за около 156 000 души, разселени от бедствието. \r\nМного изплашени селяни се настаняват в палатки или под брезенти, разпънати по пътища или в пресушени оризови полета. Създадени са импровизирани медицински съоръжения за лечение на ранените. \r\nОбитателите на  някои лагери казват, че се изчерпва храната, докато други страдат от психологическата  травма след силното земетресение, което удари само една седмица, след като предишен трус  на острова, довел до смъртта на 17 души. \r\n\"Загиналите достигат до 164 души с най-малко 1400 сериозно ранени и 156 000 разселени\", заяви говорителят на националната агенция за бедствия Сутопо Първо Нугрохо. \r\nДесетки хиляди домове, търговки обекти и джамии бяха сринати от земетресението, което стана в неделя. \r\nМестните власти, международнитеблаготворителни групи и централното правителство започнаха да организират осигуряването на  помощ, но разрушените пътища забавят усилията за достигане до оцелелите в планините в северната част на Ломбоккъдето беше епицентъра на земетресението. \r\n\"Все още очакваме оценки от някои от най-отдалечените райони в северната част на острова, но вече е ясно, че земетресението в неделя беше изключително разрушително\", каза Кристофър Раси, ръководител на екип за оценка на Червения кръст на Ломбок в изявление. \r\nТой изчислява, че 75% от къщите са повредени в някои села в източната и в северната част на Ломбок. \r\n\"Все още има известни хора, до които не е достигнала хуманитарната помощ, особено в северната и западната част на острова\", коментира Нугрохо четвъртък.", "date": "2018.08.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/09/2554408/mon-zayavi-gotovnost-za-predpriemane-na-deystviya-po-izvazhdaneto-na-nimh-ot-ban-obzor.html", "text": "Министерството на образованието и науката заяви готовност за предприемане на действия по изваждането на Националния институт по метеорология и хидрология (НИМХ) от Българската академия на науките (БАН). Това съобщи за Агенция „Фокус“ министър Красимир Вълчев. До това се стигна, след като на 7 август ръководството на НИМХ и неговите служители изпратиха отворено писмо до министър-председателя Бойко Борисов. В него те предупреждават всички ръководни органи на БАН, че ако незабавно не спрат с действията си срещу НИМХ и ръководството му, Институтът ще прекрати оперативните си дейности. „Вместо да получим очевидно недостигащите на НИМХ средства за изпълнението на възложените от Държавата задължения, получихме празни обещания, манипулации, безсмислени процедури и засилващ се натиск от страна на ръководните органи на БАН за спиране на протестните ни действия срещу тях. А исканите от нас средства ги имаше в БАН“, се посочва в съобщението. Предложението на НИМХ е да премине към Министерство на образованието и науката като самостоятелна научна организация, второстепенен разпоредител на бюджетни средства. \r\nДен по-късно БАН разпространи в отговор официално прессъобщение, в което се казва, че Академията винаги е правила максимално възможното за приоритетното финансиране на НИМХ. “Ръководните органи на БАН категорично заявяват, че принадлежността на НИМХ към структурата на БАН никога не е поставяна под въпрос. Обръщаме сериозно внимание, че НИМХ е постоянно научно звено в структурата на БАН и служителите му са длъжни да изпълняват Закона и Устава на БАН”, се посочва още в съобщението. \r\nМинистърът на образованието и науката Красимир Вълчев обясни, че е провел разговори с ръководствата на НИМХ и БАН и им е препоръчал да намерят решение на кризата. „Надявам се, че през следващите дни ще има такъв диалог и ще се намери решение на проблема“, каза още Вълчев. Министърът посочи, че недоволството на НИМХ идва най-вече от скорошните проблеми на Института - разпределението на допълнителните 15 млн. лв. на БАН, които са разпределени в зависимост от научните резултати, но не отчитат спецификата на НИМХ като хидрометеорологична служба и това, че имат постоянно възложена обществена задача. „Недоволството им е и от оценката на перспективите им за развитие в рамките на БАН. Те не вярват, че имат добри перспективи за развитие при това отношение от страна на Общото събрание на Академията и неотчитането на тяхната специфика“, коментира образователният министър. Вълчев посочи, че ако НИМХ и БАН не намерят решение, то МОН е готово да предприеме действия по изваждането на Института от Академията. \r\nДиректорът на НИМХ проф. Християн Брънзов обясни за Агенция „Фокус“, че ръководството и служителите на НИМХ са категорични, че всичките им взаимодействия и възможности с БАН са изчерпани и нямат повече какво да правят в Академията. Проф. Брънзов посочи, че в момента протестните действия срещу БАН са спрени, но има готовност за подновяването им. „Това, което аз като директор искам, е помощ. Затова очаквам и по-категорични действия и от министъра на образованието и науката, и от правителството, защото на мен ми е ясно, че вероятно ще има някакви юридически процедури, които ще отнемат време, но трябва да има някакво решение, за да могат хората да имат перспектива, да се успокоят и да започнат спокойно да си гледат работата. Защото в една такава стресова ситуация няма как човек да е отдаден изцяло на задълженията си“, обясни той. \r\nЦветилена СИМЕОНОВА", "date": "2018.08.09", "title": "МОН заяви готовност за предприемане на действия по изваждането на НИМХ от БАН (ОБЗОР)"}
{"url": "http://www.focus-news.net/news/2018/08/09/2554410/api-predvidenoto-za-dnes-otkrivane-na-uchastak-ot-tretoklasniya-pat-904-grozdyovo-provadiya-shte-se-provede-prez-sledvashtata-sedmitsa.html", "text": "Предвиденото за днес откриване на участък от третокласния път III-904 Гроздьово - Провадия ще се проведе през следващата седмица. Това съобщиха от пресцентъра на  Агенция „Пътна инфраструктура“ . Допълнително ще бъдат уточнени точният ден и час за провеждане на събитието.", "date": "2018.08.09", "title": "АПИ: Предвиденото за днес откриване на участък от третокласния път III-904 Гроздьово - Провадия ще се проведе през следващата седмица"}
{"url": "http://www.focus-news.net/news/2018/08/09/2554404/afp-zhertvite-na-zemetresenieto-v-indoneziya-dostignaha-164-dushi.html", "text": "Жертвите на земетресението в Индонезия достигнаха 164 души, предава  AFP . \r\nЖертвите от опустошителното земетресение на индонезийския остров Ломбок надминаха  160 души,  като властите спешно призоваха за лекарства, храна и чиста вода за около 156 000 души, разселени от бедствието. \r\nМного изплашени селяни се настаняват в палатки или под брезенти, разпънати по пътища или в пресушени оризови полета. Създадени са импровизирани медицински съоръжения за лечение на ранените. \r\nОбитателите на  някои лагери казват, че се изчерпва храната, докато други страдат от психологическата  травма след силното земетресение, което удари само една седмица, след като предишен трус на острова доведе до смъртта на 17 души. \r\n\"Загиналите достигат до 164 души с най-малко 1400 сериозно ранени и 156 000 разселени\", заяви говорителят на националната агенция за бедствия Сутопо Първо Нугрохо. \r\nДесетки хиляди домове, търговки обекти и джамии бяха сринати от земетресението, което стана в неделя. \r\nМестните власти, международните благотворителни групи и централното правителство започнаха да организират осигуряването на  помощ, но разрушените пътища забавят усилията за достигане до оцелелите в планините в северната част на Ломбок, където беше епицентъра на земетресението. \r\n\"Все още очакваме оценки от някои от най-отдалечените райони в северната част на острова, но вече е ясно, че земетресението в неделя беше изключително разрушително\", каза Кристофър Раси, ръководител на екип за оценка на Червения кръст на Ломбок в изявление. \r\nТой изчислява, че 75% от къщите са повредени в някои села в източната и в северната част на Ломбок. \r\n\"Все още има известни хора, до които не е достигнала хуманитарната помощ, особено в северната и западната част на острова\", коментира Нугрохо четвъртък.  Юлиян Марков", "date": "2018.08.09", "title": "AFP: Жертвите на земетресението в Индонезия достигнаха 164 души"}
{"url": "http://www.focus-news.net/news/2018/08/09/2554394/the-guardian-sanktsiite-sreshtu-iran-narushavat-rezolyutsiyata-na-saveta-za-sigurnost.html", "text": "Санкциите срещу Иран нарушават резолюцията на Съвета за сигурност номер 2231, каза иранският посланик в ООН, цитиран от  The Guardian . \r\nСАЩ пишат история не само като нарушават резолюцията на Съвета за сигурност на Организацията на обединените нации, която гласуваха преди три години, но и като санкционират държави, които се придържат към същата резолюция, заяви иранският посланик в ООН. \r\nГоламали Хошру твърди в коментар, публикуван от вестника , че чрез отмяна на многостранна ядрена сделка за 2015 г. и налагане на нови санкции на чуждестранни компании, които правят бизнес с Иран, администрацията на американския президент Доналд Тръмп\" също се оттегля  от резолюция 2231 на Съвета за сигурност на ООН. \r\nРезолюцията, приета единодушно шест дни след подписването на ядрената сделка във Виена, призова държавите-членки на ООН да се въздържат от \"действия, които подкопават изпълнението на ангажиментите\" съгласно Виенското споразумение, известно като Съвместен всеобхватен план за действие (JCPOA). \r\nНовите санкции на САЩ, наложени във вторник, са насочени към достъпа на Иран до долари и възможността му да търгува със злато и други благородни метали. Доналд Тръмп заяви, че те са \"най-хапещите санкции, наложени някога\" и предупреди, че през ноември санкциите ще \"стигнат до още едно ниво\" с ембарго върху иранския петрол и санкциите върху иранските банки. \r\nЕС възобнови законодателството, целящо да изолира европейските компании, които правят бизнес с Иран от санкциите на САЩ, като ги инструктира да не спазват исканията на Вашингтон и да предоставят механизъм за съдимост на САЩ в европейските съдилища. \r\nОбаче статутът на блокиране на ЕС е малко вероятно да направи много, за да предотврати изтичането на европейски инвестиции от Иран, предизвикано от фирми, загрижени от загубата на достъп до американските парични пазари. Трапските тактики задълбочиха вече сериозната икономическа криза в Иран, подхранвайки протестите в страната. \r\n\"За първи път в историята на Организацията на обединените нации Съединените щати - постоянен член на Съвета за сигурност с право на вето - се занимават със санкциониране на нации в целия свят; не за нарушаване на резолюцията на Съвета за сигурност, а за спазването му \", пише Хошру.  Юлиян Марков", "date": "2018.08.09", "title": "The Guardian: Санкциите срещу Иран нарушават резолюцията на Съвета за сигурност"}
{"url": "http://www.focus-news.net/news/2018/08/09/2554413/predstoyashti-sabitiya-v-stranata-za-9-avgust-agentsiya-fokus.html", "text": "*** \r\nОт 11.00 часа в зала „Акад. Любомир Кръстанов“ на НИМХ ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология. Документът ще бъде подписан от председателя на ССА проф. Васил Николов и директора на НИМХ проф. Христомир Брънзов. \r\n*** \r\nОт 11.00 часа на кръстовището на бул. „Константин Величков“ и бул. „Тодор Александров“ зам.-кметът на София Евгени Крусев ще провери изграждането на обособено трасе на градския транспорт. \r\n*** \r\nОт 11.30 часа до 12.30 часа на летище „София“ (Терминал 2, Пристигащи) ще се състои фолклорен флашмоб с участието на танцов ансамбъл „София-6“. \r\n*** \r\nОт 12.30 часа в зала „Пресцентър“ на МТПС министър Бисер Петков, представители на национално представителните организации на работодателите и на синдикатите и на дружествата за допълнително пенсионно осигуряване ще дадат брифинг. \r\n*** \r\nОт 12.00 часа в зала „22 септември“ в Благоевград ще бъде изтеглен жребият за определяне на срещите в VI Международен детски футболен турнир „Купите на Община Благоевград\". \r\n*** \r\nОт 12.30 часа в Спа хотел „Мантар“ в село Марикостиново ще се проведе състезание по плуване в свободен стил.  \r\n*** \r\nОт 18.00 часа в Дома на писателя ще звучат модерна поезия и белетристика, както и култови рок произведения.  \r\n*** \r\nОт 10.00 часа във фоайето на ФКЦ – Варна ще бъде открита художествена изложба на главен старшина Миглена Шегенова (живопис). \r\nОт 12.00 часа на Морската гара ще се състои церемония по награждаване на победителите от Спартакиадата по морски спортове на Военноморските сили. \r\nОт 14.00 часа в Щаба на ВМС ще се проведе церемония за награждаване на военнослужещи от Военноморските сили от областния управител на Варненска област, кмета на град Варна и командира на ВМС. \r\n*** \r\nОт 11.00 часа в клуба на стопанския деятел ръководството на ПП АБВ ще даде пресконференция.  \r\n*** \r\nОт 12.00 часа в сградата на БЧК на ул. „Братя Шкорпил“ №3 ще се проведе среща, посветена на предстоящите събития и кампании на организацията. По време на срещата ще бъде представена актуална информация за предстоящия Национален турнир „Млад спасител 2018“, Национален преглед по водно спасяване за мъже и жени – Варна 2018, курс по водно спасяване за деца „Млад спасител“ и кампания „Дари кръв – вземи билет“. \r\n*** \r\nОт 10.00 часа в дискусионна зала „Изида“ (етаж 2) на междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”. \r\n*** \r\nВ 11.00 часа в центъра на село Стожер председателят на Агенция „Пътна инфраструктура“ (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич. \r\n*** \r\nОт 19.00 часа в родната къщата на оперната певица Константина Петкова в село Пчеларово ще се състои джаз вечер.  \r\n*** \r\nОт 11.00 часа на Учебен полигон „Ново село“ ще се проведе заключителна церемония за закриване на многонационалната съвместна подготовка „PLATINUM LION 2018”.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведат редица инициативи по програмата „Чета и играя – знам и мога“.  \r\n*** \r\nОт 10.00 часа до 12.00 часа в къща-музей „Гео Милев“ ще се проведа литературни занимания за деца от 5 до 9 години.", "date": "2018.08.09", "title": "Предстоящи събития в страната за 9 август (Агенция „Фокус“)"}
{"url": "http://www.focus-news.net/news/2018/08/09/2554409/tass-radikalni-palestinski-grupirovki-ot-ivitsata-gaza-sa-izstrelyali-okol-150-raketi-kam-teritoriyata-na-izrael.html", "text": "Радикални палестински групировки от Ивицата Газа са изстреляли окол 150 ракети към територията на Израел, предава  TACC . \r\n\"Към настоящвя момент от полунощ до сутринта са отчетени  около 80 ракетни изстрелвания от Ивицата Газа – съобщават от Израелската армия. - Системата за противовъздушна отбрана\" Железен купол \"е прихванала 14 ракети след полунощ и общо 25 ракети от сряда вечер, когато обстрела започна. Повечето от ракетите са  паднали в ненаселени територии \". \r\nПо-рано военните съобщиха за 70 ракети, стартирани към Израел в сряда вечерта, 11 от които са били прихванати. През нощта десетки пъти са сработвали сирените в израелските територии, съседни на Ивицата Газа. \r\nИзраелската армия реагира, като порази повече от 100 военни обекта на \"Хамас\" в Газа. Сред тях са: производствени мощности, места за обучение и оръжейни складове  на \"Хамас\", посочват от пресслужбата на армията. \r\nСред бомбардираните обекти военните са посочили и седалището на Хамас в Джабалия, включително десетки военни съоръжения; военен комплекс, тунел, складове за  оръжия и боеприпаси. \"Ударите бяха нанесени в отговор на ракетни нападения срещу израелска територия от Ивицата Газа в сряда вечер и в четвъртък сутрин,\" –се заявява  в комюнике на  армията.  Юлиян Марков", "date": "2018.08.09", "title": "ТАСС: Радикални палестински групировки от Ивицата Газа са изстреляли окол 150 ракети към територията на Израел"}
{"url": "http://www.focus-news.net/news/2018/08/09/2554415/nimh-dnes-otnovo-shte-bade-slanchevo-sled-obyad-goreshto-s-maksimalni-temperaturi-mezhdu-29-i-34.html", "text": "Днес отново ще бъде слънчево, след обяд горещо. Ще духа слаб, в Дунавската равнина и източните райони до умерен вятър от изток-североизток. Максимални температури, предимно между 29° и 34°, в София около 29°.Атмосферното налягане ще бъде малко по-високо от средното за август. През деня ще се задържи почти без промяна. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Мартин Славчев.  \r\nНад Черноморието ще бъде слънчево с до умерен североизточен вятър. Максималните температури на въздуха ще са: 28-31°. Температурата на морската вода е 27-28°. Вълнението на морето ще бъде 2-3 бала. \r\nНад планините ще бъде слънчево с временни увеличения на облачността, но без валеж. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 16°.", "date": "2018.08.09", "title": "НИМХ: Днес отново ще бъде слънчево, след обяд горещо с максимални температури между 29° и 34°"}
{"url": "http://www.focus-news.net/news/2018/08/09/2554412/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-kapitan-andreevo-i-dunav-most-ruse.html", "text": "Интензивен е трафикът за товарни автомобили на изход на  ГКПП  „Кулата“, „Капитан Андреево“ и „Дунав мост - Русе“. Това съобщиха за  Агенция „Фокус“  от ГД „Гранична полиция“. Нормален е трафикът на контролно-пропускателните пунктове по границите със Сърбия и Македония. \r\nДо 25 август 2018 г. ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.08.09", "title": "ГД „Гранична полиция“: Интензивен е трафикът за товарни автомобили на изход на  ГКПП  „Кулата“, „Капитан Андреево“ и „Дунав мост - Русе“"}
{"url": "http://www.focus-news.net/news/2018/08/09/2554411/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес слънчево, след обяд - горещо. Ще духа слаб, в Дунавската равнина и източните райони до умерен вятър от изток-североизток. Максимални температури, предимно между 29° и 34°, в София около 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДо 14.08.2018 г. oвижението от км 343 до км 359+475 в участъка Кръстина – Ветрен се осъществява в една лента в определени участъци поради частични ремонтни дейности на асфалтовата настилка. Шофьорите да се движат с повишено внимание  и съобразена скорост, спазвайки пътната сигнализация.\t \r\nобласт София: \r\nОтт км 0 до км 0+315 посока София, и при км 0 в посока Бургас движението се осъществява само в изпреварващата лента поради ремонтни дейности на съоръжение при км 0+000 до 11.08.2018 г. \r\nАМ „Хемус“:  \r\nОбласт София:  \r\nДо 20.12.2018 г. в участъците: \r\n- от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\n- от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\n- от км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\n- от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nАМ „Струма“:  \r\nОбласт Благоевград:  \r\nОт 7 до 17 часа всеки ден до 10.08.2018 г. в участъка Ново Делчево – Кулата от км 152 до км 166 се извършва косене на тревни площи в средна разделителна ивица. Шофьорите да се движат с повишено внимание  и съобразена скорост, спазвайки пътната сигнализация. \r\nОбласт Кюстендил:  \r\nОт 8 до 18 часа на 09.08.2018 г. движението в участъка София – Благоевград при км 78+300 се осъществява в една лента поради краткотрайни ремонтни работи на пътните платна. Движението се извършва с пропускателен режим последователно в изпреварващата и в активната лента за движение. Сигнализирано с пътни знаци и е въведено ограничение на скоростта до 70 км/ч. Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДо 30.10.2018 г. движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nШофьорите да се движат с повишено внимание и съобразена скорост, спазвайки стриктно пътната сигнализация. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението в участъка надлез Кирково – ГКПП Маказа в участъка от км 378+400 до км 378+700 се осъществява с повишено внимание поради строително-ремонтни дейности. Срок до 10.08.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Карнобат – Лозарево в района на с. Вълчин при км 77+500 се осъществява в една лента поради авария на водопровод. Организацията на движение е сигнализирана с пътни знаци. Срок до 09.08.2018 г.; \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г.; \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г.; \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС:  \r\nПътIII-107: Движението по път III-107 Кочериново – Рила при км 6+980 се ограничава поради изграждане на надземно линейно съоръжение. ВОБД ще се изпълнява чрез периодично спиране на движението за по 10 минути. Срок до 09.08.2018 г. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът III-622: Движението по път II-622 в участъка Друмохар – Църварица от км 9+000 до км 27+000 се осъществява с повишено внимание поради извършване на механизиран земен изкоп. Сигнализирано е с пътни знаци. Срок до 10.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 09.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306 Луковит – Оряхово в участъка между Кнежа и граница с ОПУ Враца от км 40+000 до км 50+000 се осъществява с повишено внимание поради частични ремонтни дейности на асфалтовата настилка. Срок до 09.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г.;  \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 48+000 /изход с. Давидково в посока с. Оряховец/ се осъществява с повишено внимание, съобразно създадената организация на движение поради ремонт на парапет на мостово съоръжение. Участъкът е сигнализиран с пътни знаци. Срок до 10.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 Софийски Околовръстен път /Люлин – Перник/ от км 60+440 до км 61+130 посока Перник е ограничено поради ремонтни дейности на фуга при км 60+450 в активното платно. Движението се извършва в локалното платно. Срок 12.08.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 11.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.08.09", "title": "Актуална пътна обстановка"}
{"url": "http://www.focus-news.net/news/2018/08/09/2554416/predstoyashti-mezhdunarodni-sabitiya-za-9-avgust-agentsiya-fokus.html", "text": "Президентът на САЩ Доналд Тръмп ще проведе разговори на кръгла маса с губернаторите на американските щати за реформа на затворите в страната. \r\n***  Националната агенция за океански и атмосферни изследвания на САЩ ще актуализира прогнозите си за урагани. \r\n***  Генералният секретар на ООН Антонио Гутериш ще вземе участие във възпоменателните церемонии за бомбардировката в Нагасаки. \r\n***  Очаква се да пристигане кораб на испанска неправителствена организация с 87 мигранти на борда, след като Италия затвори своите пристанища. \r\n***  „Райънеър“ ще направи опит да предотврати стачката на пилотите в Холандия през съдебни пътища. \r\n***", "date": "2018.08.09", "title": "Предстоящи международни събития за 9 август (Агенция \"Фокус\")"}
{"url": "http://www.focus-news.net/news/2018/08/09/2554417/selskostopanska-akademiya-i-natsionalen-institut-po-meteorologiya-i-hidrologiya-shte-podpishat-sporazumenie.html", "text": "От 11.00 часа ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология (НИМХ). Това съобщиха от  Националния институт по метеорология и хидрология (НИМХ) . ССА и НИМХ ще обединят усилията си за по-ефективно използване на материалните и интелектуалните си ресурси. Основната цел е определяне на мерки за смекчаване на въздействието на очакваните климатичните промени върху земеделието и подобряване на качеството на метеорологичните и агрометеорологичните измервания на територията на страната. Споразумението ще бъде подписано в гр. София, в зала „акад. Любомир Кръстанов“ на НИМХ от председателя на ССА проф. Васил Николов и директора на НИМХ проф. Христомир Брънзов.", "date": "2018.08.09", "title": "Селскостопанска академия и Национален институт по метеорология и хидрология ще подпишат споразумение"}
{"url": "http://www.focus-news.net/news/2018/08/09/2554419/api-gotovi-sa-parvite-15-km-ot-osnovno-remontiraniya-pat-varna-dobrich.html", "text": "В центъра на село Стожер, област Добрич, председателят на Агенция „Пътна инфраструктура“ (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич. Това съобщиха от пресцентъра на  АПИ . Проектът се финансира от ОП „Региони в растеж“ 2014-2020 г. чрез Европейския фонд за регионално развитие. По оперативната програма основно се ремонтират още 14 км от второкласния път между Добрич и Кардам, включени в лот 5. Очаква се той да бъде завършен през ноември. \r\nСтроително-монтажните работи на лот 4 са изпълнени от ДЗЗД „ПХ – ДОБРИЧ“, в което участват: „ПЪТСТРОЙ БУРГАС“ ЕООД и „ХИДРОСТРОЙ“ АД. Стойността на договора е 8 533 720,38 лв. с ДДС. Строителният надзор осъществи „ПЪТИНВЕСТ-ИНЖЕНЕРИНГ“ АД. Техният договор е за 193 935,6 лв. с ДДС. Авторският надзор e на „ТРАНСКОНСУЛТ-22“ ООД. Договорът им е за 6 218,94 лв. с ДДС. \r\nОбщата стойност на проекта BG16RFOP001-7.001-0004, Лот 4 „Път ІІ-29 Варна – Добрич от км 20+394.73 до км 23+199.86 и от км 25+342 до км 38+100.31, с обща дължина 15,563 км, области Варна и Добрич“ е 8 888 782,71 лв. с ДДС. Финансирането от Европейския съюз е 85% - 7 555 465,30 лв. с ДДС. Националното съфинансиране е 15% - 1 333 317,41 лв. с ДДС.", "date": "2018.08.09", "title": "АПИ: Готови са първите 15 км от основно ремонтирания път Варна - Добрич"}
{"url": "http://www.focus-news.net/news/2018/08/09/2554422/sofiya-vavezhda-se-organizatsiya-na-dvizhenieto-vav-vrazka-s-remont-na-kragovoto-krastovishte-na-ul-paprat-ul-zahari-zograf-i-ul-karnobatski-prohod.html", "text": "Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“ в София. Това съобщиха от пресцентъра на  Столична община . \r\nЗабранява се влизането на пътни превозни средства, както следва: \r\n- от 08.00 часа до 20.00 часа днес през кръстовището при ул. „Папрат“ – ул. „Захари Зограф“ – ул. „Лагадина“ – ул. „Карнобатски проход“; \r\n- от 08.00 часа на 13 август 2018 г. до 20.00 часа на 14 август 2018 г. през кръстовището при ул. „Папрат“ – ул. „Захари Зограф“ – ул. „Лагадина“ – ул. „Карнобатски проход“. \r\nВъвеждат се промени в трасетата на автобусите, преминаващи през кръстовището.  \r\nОт 04.30 часа до 24.00 часа днес и от 04.30 часа на 13 август 2018 г. до 24.00 часа на 14 август 2018 г. автобусна линия № 64 се  разделя на два маршрута: \r\n- автобусна линия № 64: от Център по хигиена по маршрута до спирка с код 0835 „Кв. Драгалевци” и надясно по маршрута на автобусна линия № 93 до площад „Цар Иван Александър” двупосочно с крайна спирка 0834 „Кв. Драгалевци” и начална спирка с код 0837 „Кв. Драгалевци” за автобусна линия № 93;  \r\n- автобусна линия № 64-А с маршрут от Зоопарка до спирка „Гробищен парк Драгалевци” двупосочно; \r\nАвтобусна линия № 93 се закрива. \r\nАвтобусна линия № 98 – се разделя на два маршрута: \r\n- автобусна линия № 98: от Кметство Железница по маршрута до кръстовище бул. „Симеоновско шосе”/ул. „Симеоновска”, надясно по бул. „Симеоновско шосе” по маршрута на автобусна линия № 67 до Околовръстен път, наляво по Околовръстен път до бул. „Черни връх” и надясно по бул. „Черни връх” по маршрута до Зоопарка двупосочно; \r\nРазкрива се временна спирка на Околовръстен път в посока Зоопарка преди пешеходната пътека на кръговото кръстовище с бул. „Черни връх”. \r\n- автобусна линия № 98-А с маршрут: от крайната станция на автобусна линия № 67 (спирка с код 0899 „Кв. Симеоново”) по бул. „Симеоновско шосе”, надясно по ул. „Симеоновска” и ул. „Захари Зограф” по маршрута на автобусна линия № 98 до кръстовището с ул. „Панайот Пипков”, където автобусите ще извършват обратен завой. \r\nРазкрива се временна крайна и начална спирка на ул. „Панайот Пипков” веднага след десния завой от ул. „Захари Зограф”. \r\nВъвежда се забрана за престой и паркиране на площадчето с оглед осигуряване на безопасно извършване на маневрата обратен завой.", "date": "2018.08.09", "title": "София: Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“"}
{"url": "http://www.focus-news.net/news/2018/08/09/2554424/afp-tri-yaponski-avtoproizvoditelya-sa-priznali-za-falshifitsirane-na-dannite-za-vaglerodnite-emisii.html", "text": "Три японски автопроизводителя са признали за фалшифицитране на данниите за въглеродните емисии, предава  AFP . \r\nЯпонските автомобилни гиганти Сузуки, Мазда и Ямаха са признали за неверни данни за въглеродните емисии за някои модели автомобили и мотоциклети, съобщават от японското транспортно министерство, цитирани от агенцията. \r\nТова стана след като Министерството миналия месец установи подправяне на данните за въглеродните емисии на концерните Нисан и Субару. \r\nТрите фирми са признали за непълни емисионни тестове на някои превозни средства, но отговорните лица са сертифицирали съответните превозни средства. \r\nМинистерството на транспорта ще „проучи докладите и ще вземе стриктни мерки, ако е необходимо“. Други 20 компании не са съобщили за подобни нарушения.   Юлиян Марков", "date": "2018.08.09", "title": "AFP:  Три японски автопроизводителя са признали за фалшифициране на данните за въглеродните емисии"}
{"url": "http://www.focus-news.net/news/2018/08/09/2554420/tass-generalniyat-sekretar-na-oon-otbelyazva-zabavyane-na-protsesa-na-yadreno-razorazhavane.html", "text": "Генералният секретар на ООН Антонио Гутериш отбелязва забавяне на процеса на ядрено разоръжаване в реч в японския град Нагасаки по случай 73 години от хвърлянето на втората атомна бомба в Япония през 1945 година, предава  TACC . \r\n\"Страхът от ядрена война остава и  досега.  Ядрени сили харчат големи суми пари за модернизация на ядрени оръжия Освен това  процеса на ядрено разоръжаване в света се забавя и почти спря ...\" - каза той. Според генералния секретар на ООН \"разоръжаване, особено ядрено, е начинът да се установи мир на планетата и защитата на живота на хората.\" \r\nТой също така призова международната общност да чуете гласовете на \"хибакуся\" - оцелелите от атомните бомбардировки, и каза, че в света никога не трябва да се повтаря отново трагедията на Хирошима и Нагасаки. Гутериш стана първият настоящ генерален секретар на ООН, посетил възпоменателната церемония в Нагасаки. \r\nСпоред администрацията на Нагасаки през изминалата година още 3,5 хиляди имена на починали \"хибакуся\" са добавени към паметните книги, а общият брой на жертвите на бомбардировките е достигнал 179 хиляди души. В Хирошима – другият град  ударен с ядрена бомба от Съединените щати, досега са починали  314 000 души. Сега в Япония живеят 154 хиляди \"хибакуся\", и тяхната средна възраст е 82 години.  Юлиян Марков", "date": "2018.08.09", "title": "ТАСС: Генералният секретар на ООН отбелязва забавяне на процеса на ядрено разоръжаване"}
{"url": "http://www.focus-news.net/news/2018/08/09/2554421/rakovodstvoto-na-pp-abv-shte-dade-preskonferentsiya-v-grad-varna.html", "text": "Ръководството на ПП АБВ ще даде пресконференция в град Варна. Това съобщиха от пресцентъра на  партията . Събитието ще се проведе от 11.00 часа в Клуба на стопанския деятел.  \r\nПредвидени са следните теми: \r\n- доклад на Световната банка за кадровото състояние на МВР; \r\n- корупционен скандал в Община Девня; \r\n- становище относно проектозакон, който ще позволи отдаването на частни лица на стопанисването на газохранилищата в Чирен и Галата.", "date": "2018.08.09", "title": "Ръководството на ПП АБВ ще даде пресконференция в град Варна"}
{"url": "http://www.focus-news.net/news/2018/08/09/2554423/zaklyuchitelna-tseremoniya-za-zakrivane-na-mnogonatsionalnata-savmestna-podgotovka-platinum-lion-2018-shte-se-provede-na-ucheben-poligon-novo-selo.html", "text": "Заключителна церемония за закриване на многонационалната съвместна подготовка „PLATINUM LION 2018” ще се проведе от 11.00 часа днес на Учебен полигон „Ново село“. Това съобщиха от пресцентъра на  Министерство на отбраната . Поканени са да присъстват министър-председателят на Република България Бойко Борисов и началникът на отбраната генерал Андрей Боцев.", "date": "2018.08.09", "title": "Заключителна церемония за закриване на многонационалната съвместна подготовка „PLATINUM LION 2018” ще се проведе на Учебен полигон „Ново село“"}
{"url": "http://www.focus-news.net/news/2018/08/09/2554418/zam-kmetat-na-sofiya-evgeni-krusev-shte-proveri-izgrazhdaneto-na-obosobeno-trase-na-gradskiya-transport-po-bul-konstantin-velichkov.html", "text": "Зам.-кметът на София Евгени Крусев днес ще провери изграждането на обособено трасе на градския транспорт по бул. „Константин Величков“. Това съобщиха от пресцентъра на  Столична община . Целта е по-бързото и безконфликтно придвижване на автобусите и трамваите.  \r\nСъбитието ще се състои на кръстовището на бул. „Константин Величков“ и бул. „Тодор Александров“ от 11.00 часа.", "date": "2018.08.09", "title": "Зам.-кметът на София Евгени Крусев ще провери изграждането на обособено трасе на градския транспорт по бул. „Константин Величков“"}
{"url": "http://www.focus-news.net/news/2018/08/09/2554414/aa-severna-koreya-nastoyava-za-formalen-kray-na-koreyskata-voyna.html", "text": "Северна Корея настоява за формален край на Корейската война, предава  Anadolu Agency . \r\nСеверна Корея смята, че подписването на мирен договор със САЩ за слагане на формален край на Корейската война от 1950 – 1953 година би била първата стъпка към установяване на траен мир в района, пишат севернокорейските държавни медии. \r\nСАЩ обаче многократмо заявяват, че подобен акт може да се случи само след пълното ядрено разоръжаване на Пхенян.   \r\nЗа да усложни още повече ситуацията, Южна Корея вече се съгласи със Севера, че ще се опита да сложи край на войната до края на тази година след десетилетия напрежение, откакто американските, севернокорейските и китайските представители подписаха примирието през 1953 г. \r\nПрезидентският офис на Сеул добави допълнителен натиск в понеделник, когато говорителят Ким Ю-кьом  заяви пред репортери, че Южна Корея иска от Севера да \"ускори процеса на денуклеаризация\" и САЩ  да \"покажат искрени усилия за съответните мерки, които Северна Корея изисква\". \r\nПхенян обвини Вашингтон, че е прекалено съсредоточен върху санкциите и прави \"гангстерски искания\" след безпрецедентната среща на върха между президента Ким Чен-ун и президента Доналд Тръмп на 12 юни.  Юлиян Марков", "date": "2018.08.09", "title": "АА: Северна Корея настоява за формален край на Корейската война"}
{"url": "http://www.focus-news.net/news/2018/08/09/2554426/sdvr-predpriema-merki-vav-vrazka-s-futbolnata-sreshta-mezhdu-otborite-na-pfk-tsska-i-fk-kopenhagen-na-natsionalen-stadion-vasil-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с футболната среща между отборите на ПФК „ЦСКА” и ФК „Копенхаген” на Национален стадион „Васил Левски”. Това съобщиха от пресцентъра на  МВР . Футболната среща ще се състои от 20.45 часа на Национален стадион „Васил Левски”.  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.  \r\nФеновете на гостуващия отбор ще бъдат пропускани през вход 4 на сектор „Б“. Привържениците на ЦСКА ще могат да влизат през всички входове на сектори „А“ и „В“, и през входове 18 и 22 на сектор „Г“, като при необходимост ще бъдат отворени и входове 16 и 17 на сектор „Г“.  \r\nОхраната на спортната среща ще се осъществява съвместно от частна охранителна фирма и полиция.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).  \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 18.30 часа.  \r\nВъв връзка с провежданото спортно събитие, в късните следобедни часове е възможно да възникне временно затруднение в движението в централната градска част.", "date": "2018.08.09", "title": "СДВР предприема мерки във връзка с футболната среща между отборите на ПФК „ЦСКА” и ФК „Копенхаген” на Национален стадион „Васил Левски”"}
{"url": "http://www.focus-news.net/news/2018/08/09/2554431/sofiya-vavezhda-se-organizatsiya-na-dvizhenieto-vav-vrazka-s-remont-na-ul-gyueshevo.html", "text": "Въвежда се организация на движението във връзка с ремонт на ул. „Гюешево“ в София. Това съобщиха от пресцентъра на  Столична община . \r\nВъв връзка с извършването на основен ремонт на ул. „Гюешево“  от бул. „Инж. Иван Иванов” до бул. „Акад. Иван Гешов” се въвеждат промени в организацията на движение.    \r\nОт днес до 24.00 часа на 15 септември 2018 г. се забранява влизането на пътни превозни средства  в двете посоки по ул. „Гюешево” между ул. „Камен Андреев“ и ул. „Охридско езеро“.  \r\nОт днес до 24.00 часа на 15 септември 2018 г. автобусите от линия 60 ще се движат по променен маршрут. \r\nМаршрутът на автобусна линия № 60 се променя както следва: от ж.к. „Овча купел“ по маршрута си до кръстовището ул. „Гюешево“-ул. „Никопол“, надясно по ул. „Никопол“, наляво по ул. „Охридско езеро“ и след кръстовището ул. „Охридско езеро“- ул. „Гюешево“ по маршрута си до Централна жп гара. \r\nРазкрива се временна автобусна спирка на ул. „Охридско езеро“ срещу блок № 23. Закрива се спирката с код 1977 „Ул. Камен Андреев“.", "date": "2018.08.09", "title": "София: Въвежда се организация на движението във връзка с ремонт на ул. „Гюешево“"}
{"url": "http://www.focus-news.net/news/2018/08/09/2554429/denyat-9-avgust-v-svetovnata-istoriya.html", "text": "През 1945 г. САЩ пускат втора атомна бомба над Нагасаки. През 1940 г. завършено е строителството на железопътната линия Берлин - Багдад. На тази дата са родени датският учен Ханс Кристиан Оерстед (1777 – 1851) и италианският физик и химик Амедео Авогадро. На 9 август умират композиторът Дмитрий Шостакович и германският писател Херман Хесе.  \r\n2017 г.  \r\nГигантско надуваемо пиле, напомнящо на американския президент Доналд Тръмп, се появява пред Белия дом на САЩ като форма на политически протест. \r\n2017 г.  \r\nСеверна Корея обявява, че планира да изстреля ракети към тихоокеанския остров Гуам, който е американско владение.  \r\n2016 г. \r\n14 души са убити от въздушни удари на водената от Саудистска Арабия коалиция в Йемен. \r\n2014 г. \r\nРусия започва проучвания за нефт и природен газ в Арктика. „Роснефт“ съвместен с американската фирма „ExxonMobil“ започват геоложки проучвания в Карско море. \r\n2014 г.  \r\nКиев съобщава за изчезването на 3427 човека от 5-хилядна украинска армия в така наречения „Южен котел“ в югоизточната част на Донецка област. Счита се, че почти всички са загинали. \r\n2013 г. \r\nПрезидентът на Бенин Тома Яи Бони разпуска правителството поради опити за военен преврат и покушения срещу живота на държавния глава. \r\n2013 г.  \r\nАстероидът 2013 PS13 с диаметър 10 м. преминава близо до Земята в 8.20 ч., на разстояние от 198 хиляди километра. През 2080 г. и 2096 г. астероидът ще прелети само на няколко хиляди километра от Земята. \r\n2012 г. \r\nЗа нов премиер-министър на Монголия парламентът назначава Алтанхуяг Норов. \r\n2011 г. \r\nУличните безредици във Великобритания се прехвърлиха по други квартали на Лондон, а също и в Бирмингам, Ливърпул, Манчестър и Бристол. \r\n2006 г. \r\nВладимир Путин подписва указ за награждаването на българката Цветана Димитрова Вилова с орден “Дружба”, за големи заслуги в развитието и укрепването на сътрудничеството между Руската федерация и България. Цветана Вилова е заместник-директор на Обединения институт за ядрени изследвания в Русия. \r\n2006 г.  \r\nПалеонтолози откриват останки на мамут в южната част на Унгария, край град Цок. Черепът на праисторическото животно е с големина 1,5 метра на него има бивни и няколко от зъбите. \r\nПрез юли в Унгария са открити скелети на два мамута, единият от които на бебе при строителни работи по изграждането на магистрален път край езерото Балатон. \r\n1992 г. \r\nНа 25-тите летни олимпийски игри (25 юли - 9 август 1992 г.), проведени в Барселона (Испания), България заема 18-о място по брой на медалите, като печели 3 златни, 7 сребърни и 6 бронзови отличия. \r\n1989 г. \r\nСлед оплакване на Турция до централата на НАТО в Брюксел генералният секретар на НАТО Манфред Вьорнер прави декларация от името на държавите участнички в пакта, в която отправя обвинения във връзка с положението на българските турци. В българския печат е публикувано съобщение на БТА, че \"НАТО няма нито юридическо, нито морално право да бъде съдник в спора между две суверенни държави\". \r\n1974 г. \r\nДжералд Форд, от Републиканската партия, се заклева като 38-мия президент на САЩ (1974-1977 г.), след като Ричард Никсън подава оставка във връзка с аферата “Уотъргейт”. \r\nДжералд Форд е роден на 14 юли 1913 г. в Омаха, САЩ. Завършва университета в Мичиган през 1935 г. През 1941 г. учи в Йейл. Служи във военноморските сили на САЩ в годините между 1942-1946 г. в Южния Пасифик. От 6 декември 1973 г. е вицепрезидент на САЩ. Заема поста президент на Америка след Р. Никсън. \r\n1973 г. \r\nЗапочва съветската мисия “Марс 7”, която достига Червената планета през март 1974 г., но модулът, който трябва да достигне повърхността на Марс, се отделя прекалено рано и пропуска възможността да кацне. \r\n1966 г. \r\nГенералният секретар на ЦК на Румънската комунистическа партия Николае Чаушеску и съпругата му Елена Чаушеску пристигат на посещение в България. \r\nНиколае Чаушеску е роден в с. Скорничешще на 8 януари 1918 г. Той е румънски държавник, общественик и политик. От 1969 г. Чаушеску е Генерален секретар на РКП, председател е на Държавния съвет на СРР от 1967 г., върховен главнокомандващ на въоръжените сили от 1968 г., президент на СРР от март 1974 г. до декември 1989 г. Като ръководител на румънските комунисти и държавник той налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата. Двамата са разстреляни на 25 декември 1989 г. Погребани са в Генчя, Букурещ. \r\n1965 г. \r\nСингапур получава независимост от Малайзия. На 7 август 1965 г. премиерът Тунку Абдул Рахман, не виждайки друга алтернатива освен да даде независимост на Сингапур, за да избегне по-нататъшни кръвопролития, съветва парламента да отдели страната от Малайзия. С 126 гласа пълно мнозинство парламентът решава да потвърди независимостта на Сингапур. На 9 август Лий Куан Ю провъзгласява суверенността на страната и приема ролята на министър-председател. Сингапур става единствената страна в света, която получава независимост против волята си. \r\n1945 г. \r\nСАЩ пуска втората атомна бомба над Япония и разрушава Нагасаки. На сутринта през този ден американски бомбардировач Б-29 носи на борда си атомна бомба с кодово име “Дебел човек”. Планът за атаката е почти идентичен с този за Хирошима. Ядреното оръжие съдържа сърцевина от 6,4 кг плутоний-239, като експлодира на 469 метра над земната повърхност. Радиусът на пълното унищожение е 1,6 км. Убити са около 70 хиляди души мигновено, а ранените са около 60 хиляди. \r\n1942 г. \r\nВ Бомбай е арестуван Махатма Ганди заедно с още 50 души след кампанията на индийския конгрес “Напусни Индия”. Мохандас Карамханд Ганди ( 2 октомври, 1869 г. – 30 януари 1948 г.), е политически и духовен водач на Индия и на движението за нейното освобождение. Той е лидер на Сатиаграха – съпротива чрез масово неподчинение основано на “ахимса” – ненасилие, именно тази философия е основната движеща сила на целия протест. Хиляди борци за свобода са убити и ранени от полицията, а стотици хиляди са арестуваните. Ганди и неговите поддръжници обявяват несъгласието си да подкрепят опитите за война, освен ако не й бъде дадена незабавно независимост. Ганди и целият комитет на конгреса са арестувани от британците. Той е държан в двореца Ага Кхан в Пун, където претърпява два съкрушителни удара – смъртта на жена му и на секретарката му. Освободен е преждевременно заради влошеното му здраве и необходимостта да бъде опериран. \r\n1940 г. \r\nЗавършено е строителството на железопътната линия Берлин - Багдат. \r\n1936 г. \r\nАмериканският лекоатлет Джеси Оуенс печели четири златни медала на олимпиадата в Берлин, организирана от управляващите в страната националсоциалисти начело с Адолф Хитлер. \r\n1910 г. \r\nАлва Фишер от Чикаго патентова механичната перална машина. Тя бързо заменя съществуващите дотогава машини за ръчно пране. \r\n1902 г. \r\nЕдуард VІІ е коронован в Уестминстърското абатство за крал на Великобритания и Ирландия. Той е син на Виктория I. Разширява дипломатическите отношения с държавите от Западна Европа и полага усилия за стабилизиране на англо-френските отношения, както и за приобщаване на Великобритания към Антантата (1904 г.). \r\n1877 г. \r\nРуското правителство отправя официално предложение към княз Карол (1866 г. – 1881 г.) за включване на румънските части в състава на Дунавската армия. \r\n1959 г. \r\nАмериканецът Нейтън Еймс патентова ескалатора. \r\n1849 г. \r\nУнгарската република е победена от Австрия и Русия. Унгарският патриот и държавник Лайош Кошут стои начело на националното освободително движение и прави неуспешен опит да спечели независимост за страната си. Въпреки успехите от пролетта на 1849 г., в началото на август унгарските сили са разбити от руската армия, която е на страната на Австрия. Кошут се оттегля, като избягва в Турция. Той прекарва остатъка от живота си в САЩ, Англия и Италия. \r\nЛайош Кошут е роден в Монок, Унгария. През 1841 г. е редактор на списание пропагандиращо политическа реформа и унгарска независимост. През 1847 г. Кошут спечелва самостоятелна конституция за Унгария в границите на Австро-Унгарската империя. \r\n480 г. \r\nНа 9 август 480 г.пр.Хр. завършва битката при Термопилите. Многохилядната персийска армия успява да преодолее тридневната съпротива на отряд спартанци, начело с Леонидас, който наброява около 300 души. На тази дата са родени: \r\n1938 г. \r\nРоден е американският тенисист Род Лейвър. Той е първият двукратен носител на Големия шлем. \r\n1777 г. \r\nРоден е датският учен Ханс Кристиан Оерстед (1777 - 1851). Той открива електромагнитното привличане. Неговото име носи единицата мярка за сила на магнитното поле. \r\n1776 г. \r\nРоден е италианският физик и химик Амедео Авогадро. По образование е юрист, но на 24-годишна възраст започва да се занимава с физика и математика, а след 6 години става професор. През 1811 г. открива закон във физиката, наречен на негово име. Той гласи, че в равни обеми от различни газове, при еднаква температура и налягане се съдържат еднакъв брой молекули. Той определя броя им в един мол от произволно вещество, което се нарича “число на Авогадро”. Авогадро умира на 9 юли 1856 г. На тази дата умират: \r\n1975 г. \r\nУмира Дмитрий Шостакович – руски композитор, получил всеобщо признание за класик на ХХ в. Роден е на 25 септември 1906 г. в Санкт Петербург. На 11 години прави първи композиционни опити, а две години по-късно постъпва в \r\nПетербургската консерватория. Завършва класа по пиано през 1923 г. и класа по композиция през 1925 г. Първата му симфония е изпълнена през 1926 г. в Ленинград (преди нея той вече е създал “Три фантастични танца”, “Скерцо” за оркестър, прави първите си опити в оперния жанр). Операта си “Цигани” по Пушкин завършва, когато е на 15 години. Създава операта “Нос” по едноименната повест на Гогол (1930 г.), балетите “Златният век”, “Болт”, “Светлият ручей” и операта “Лейди Макбет от Мценска околия” по повестта на Н. Лесков. След това композира предимно симфонични творби. Шостакович е автор на музиката към филмите: “Златните планини” (1931 г.), “Сама” (1931 г.), “Насрещният план” (1932 г.), “Младостта на Максим” (1935 г.), “Завръщането на Максим” (1937 г.), “Човекът с пушка” (1938 г.), “Виборгска страна” (1939 г.), “Млада гвардия” (1948 г.), “Падането на Берлин” (1950 г.), “Първият ешелон” (1955 г.), “Стършел” (1955 г.), “Пет дни – пет нощи” (1957 г.), “Хамлет” (1964 г.), “София Перовска” (1968 г.), “Крал Лир” (1970 г.), “Посланици на вечността” (1972 г.) и др. Шостакович е не само композитор, той е виртуозен пианист, лауреат на Шопеновия конкурс във Варшава, педагог, голям общественик. Почетен член на Австралийската, Английската, Шведската, Римската “Санта Чечилия” и др. музикални академии, почетен доктор на Оксфордския университет, на Американската академия на науките, на Мексиканската консерватория. \r\n1962 г. \r\nУмира Херман Хесе – германски писател. Роден е на 2 юли 1877 г. Учи в Маулбронския семинар. Прекъсва теологическото си обучение, работи като помощник в книжарница и механик в часовникарска работилница. (Преживяванията му от този период намират израз в разказа “В работилницата”.). Литературният път на Хесе започва с лирическия сборник “Романтични песни” (1899 г.), но успех му донасят автобиографичният роман “Петер Каменцинд” (1904 г.) и повестта “Под колелото” (1906 г.). През 1911 г. предприема пътуване до Индия, за да опознае културата на Далечния изток. От 1912 г. живее в Швейцария. Впечатленията и размислите му се отлагат в поетичната повест “Сидхарта” (1922 г.). След Първата световна война, която Хесе заклеймява като “кърваво безумие”, публикува романа “Демиан” (1919 г.), в който пресъздава покрусата на немската младеж от разрухата на моралните ценности. Същата година писателят напуска завинаги Германия, получава швейцарско гражданство (1923 г.) и живее в Монтаньола край Лугано до края на живота си. В романа “Степният вълк” (1927 г.) изобразява кризата на творческата личност в един враждебен на духа свят. В най-значимата си творба “Игра на стъклени перли” (1943 г.), създадена по време на фашистките ексцесии в Европа, Хесе засвидетелства вярата си във възраждането на една хуманистична култура. За този роман през 1946 г. получава Нобелова награда. \r\n1601 г. \r\nУмира Михаил Витязул (Храбри) – княз на Влашко (1593 г. – 1601 г.). Роден е през 1558 г. Той утвърждава феодалните отношения и налага крепостно положение на селяните. Стреми се да създаде централизирана румънската държава и успява за известно време да обедини Влашко с Молдова и Трансилвания (1600 г.). Организира няколко похода срещу турците и негови войски (в които участват и българи) навлизат на територията на България. С помощта на австрийския император Рудолф II и трансилванския княз Сигизмунд Батори отхвърля васалната зависимост от Турция (1594 г.). По време на един от неговите походи срещу Турция въстават българите между София и Ниш (1596 г.), а по време на втория поход (1598 г.) избухва Търновското въстание. \r\n803 г. \r\nУмира Ирина – византийска императрица (797 г. – 802 г.). Тя е родена около 752 г. в Атина.Съпруга на император Лъв IV, управлявал от 775 г. до 780 г. След смъртта на съпруга си е регент на своя син – Константин VI. Тя защитава иконопочитателите. През 787 г. свиква в Никея Вселенски събор, който временно възстановява иконопочитанието. През 797 г. се провъзгласява за императрица. През 802 г. Карл Велики й прави предложение за женитба с цел обединението на двете империи. Бракът е възпрепятстван от византийската аристокрация. Свалена е от трона в резултат на дворцов преврат. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.09", "title": "Денят 9 август в световната история"}
{"url": "http://www.focus-news.net/news/2018/08/09/2554425/denyat-9-avgust-v-balgarskata-istoriya.html", "text": "В хода на Руско-турската освободителна война се водят боеве при Шипченския проход. Войната между Русия и Османската империя довежда  до освобождаването на по-голямата част от българския народ от османско иго, и до възстановяването на Българската държава. На 9 август през 1920 г. влиза в сила Ньойският мирен договор, наложен на България след поражението й в Първата световна война 1914 г. – 1918 г. Договорът е подписан на 27 ноември в парижкото предградие Ньой от министър-председателя Александър Стамболийски, от българска страна, а от страната на силите победителки – от ръководителите на техните делегации на Парижката мирна конференция 1919 г. – 1920 г. Според договора на България са наложени тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. На тази дата е родена Надежда Нейнски, посланик на България в Турция. На 9 август умира Антон Стоилов (Антон Попстоилов Ников) – български етнограф, фолклорист, педагог. \r\n2006 г. \r\nКоординаторът на ГЕРБ във Варна Павел Димитров депозира оставката. Причината за оставката на Павел Димитров е присъствието на хора от криминалния контингент по време на освещаването на офиса на ГЕРБ във Варна. \r\nНа освещаването на офиса на сдружението, което се състоя на 4 август, петък, присъстват автокрадецът, известен на полицията, Евгени Барбов, както и загиналият при взрив часове по-късно бизнесмен Асен Николов. \r\n2006 г.  \r\nПрезидентът на Република България присъжда орден „Стара планина“ първа степен на Лъчезар Георгиев, „за изключително големите му заслуги към Република България за развитието и популяризирането на българското изкуство и култура и по повод 70 години от рождението му“. \r\n1988 г. \r\nБългария установява дипломатически отношения с Европейската икономическа общност (ЕИО). \r\nЕвропейската икономическа общност е митнически съюз на държавите от Западна Европа, известен още като Общ пазар. Създаден е през 1958 г. с подписването на договор в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика. \r\n1983 г. \r\nВ София се провежда 7-ми регионален конгрес за Европа, Азия и Близкия изток на Международната организация за възпитание чрез изкуството (ИНСЕА). \r\n1981 г. \r\nПровежда се седми юбилеен ден от програмата \"1300 години България\" под надслов \"Родът и семейството на България\". \r\n1923 г. \r\nОбединената Народнопрогресивна партия се влива окончателно в Народния сговор. \r\n1920 г. \r\nВлиза в сила Ньойският мирен договор, наложен на България след поражението й в Първата световна война 1914 г. – 1918 г. Договорът е подписан на 27 ноември в парижкото предградие Ньой от министър-председателя Александър Стамболийски, от българска страна, а от страната на силите победителки – от ръководителите на техните делегации на Парижката мирна конференция 1919 г. – 1920 г. Според договора на България са наложени тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) – Сръбско-хърватско-словенското кралство (от 1929 г. Югославия), Румъния и Гърция – значително количество добитък, както и 250 000 т. въглища. Наред с това България губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната е лишена от значителни свои територии, населени с компактно българско население. По силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер само на 33 000 души войници и офицери, с които да охранява границите си и да пази вътрешния ред. Като неделима част от договора, по искане на Гърция, е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население в Западна Тракия. Ньойският мирен договор съществува до началото на Втората световна война (1939 г. – 1945 г.). \r\n1916 г. \r\nОт 9 –ти до 17-ти август е осъществен опит за съглашенски пробив при Дойран и Вардар, отблъснат е от българските войски. \r\n1914 г.  \r\nПоради обявения неутралитет в Първата световна война, България отказва да пропусне храни за Сърбия през своя територия, но пропуска 621 немски офицери, преоблечени като цивилни, за Цариград. \r\n1902 г. \r\nВ София е учреден Класният учителски съюз с орган \"Учителски вестник\". \r\n1884 г. \r\nЗакрито е първото главно събрание на Българското книжовно дружество в гр. София. Председател на събранието е проф. Марин Дринов. \r\n1877 г. \r\nОрловският и Брянският полк и 5 опълченски дружини водят ожесточени боеве на Шипченския проход в периода 9-11 август. \r\nНа 9 (21) август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник - ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Решителният и най-тежък бой започва на 11 (23) август. Още призори турците откриват артилерийски огън по цялата позиция. Около 10 ч. турците получават подкрепление. Към обяд всички турски атаки са отбити, но положението остава тежко. Патроните и снарядите са на привършване. По скатовете лежат труповете на повече от 1380 защитници. В боя се хвърлят всички, включително и тежко ранените. Суеверен страх обхваща турците, когато срещу тях полетяват трупове. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. На тази дата са родени: \r\n1962 г. \r\nРодена е Надежда Николова Нейнски – български политик, дипломат. През 1985 г. завършва Българска филология в Софийския Университет \"Свети Климент Охридски\". Член е на Съюза на преводачите в България. Превежда поезия от испански. От 1986 г. до 1988 г. работи като журналист на свободна практика. Превежда и публикува над 3000 стиха испанска поезия, както и английска литература. Започва политическата си кариера в Радикалдемократическата партия в България. Началник е на отдела за международни отношения на РДП от 1990 до 1991 г. По време на предизборната кампания - септември-ноември 1991 г., е ръководител на пресцентъра на Съюза на демократичните сили. След изборите става говорител на правителството на Филип Димитров и началник на пресцентъра на Министерски съвет. Специализира външна политика и връзки с обществеността в Харвардския университет и към Конгреса на САЩ. Като депутат в Тридесет и седмото Обикновено народно събрание участва в Парламентарната комисия по външна политика и в българската делегация в Съвета на Европа. Член е на Националния изпълнителен съвет и заместник-председател на СДС от април 1995 г. (преизбрана февруари 1997 г.). Тя е заместващ представител на българската делегация в Парламентарната асамблея на Съвета на Европа в Тридесет и седмото Обикновено народно събрание. Председател е на Комисията по парламентарни и обществени връзки на ПАСЕ от януари 1997 г. Избрана е за народен представител в Тридесет и осмото Обикновено народно събрание. Председател е на Съвета по евроинтеграция и национален координатор на програма ФАР от май 1997 г. Избрана е за Министър на външните работи в правителството на Обединените демократични сили, начело с Иван Костов. Надежда Михайлова е заместник-председател на Европейската народна партия. Депутат е в Тридесет и деветото Обикновено народно събрание. Председател е на Парламентарна група на Обединените демократични сили. Избрана е за председател на СДС на ХІІІ Национална конференция на СДС на 11 март 2002 г. На проведените през юни 2005 г. парламентарни избори е избрана за депутат в Четиридесетото народно събрание. На Изборите за Европейски парламент през 2009 е избрана за евродепутат, като водач на кандидатдепутатската листа на Синята коалиция. На изборите за европейски парламент през 2014 е водач на кандидатдепутатската листа на Синьо единство, но не успява да стане евродепутат. От средата на 2015 г. е посланик на България в Турция. \r\n1914 г. \r\nРодена е Люба Николова Енчева – българска пианистка и педагожка. Завършва консерваторията в Милано (1932 г.) като ученичка на Р. Лоренцоти. Специализира в Париж (1932 г. – 1934 г.) и в Берлин (1941 г. – 1943 г.). Концертира в България и чужбина от 1926 г. – самостоятелно и в камерни състави, заедно с В. Стефанова, Н. Симеонова, В. Аврамов, К. Попов, С. Димитров. Проф. (1963 г.) по пиано в БДК. Нейни възпитаници са Н. Евров, А. Диков, М. Русчева, Т. Кювлиев и др. Носителка на редица международни и български награди. Умира на 4 август 1989 г. в София. \r\n1914 г.  \r\nРоден е Петър Бобев – български белетрист. Творчеството му е предимно в областта на научната фантастика. Негови книги са: \"Деца на слънцето\" (1955 г.), \"Гущерът на ледовете\" (1958 г.), \"Белият лоцман\" (1961 г.), \"Галатея\" (1967 г.), \"Симба\" (1969 г.), \"Куцият дявол\" (1970 г.) и др. Умира на 26 април 1997 г. в София. На тази дата умират: \r\n2000 г. \r\nУмира Владимир Николаевич Смирнов – български драматичен и филмов артист. Роден е на 22 юни 1942 г. Завършва актьорско майсторство в Ленинградския институт за театър, музика и кинематография през 1965 г. От 1966 г. живее и работи в България. През 1966 г. – 1969 г. е артист в театрите в Шумен, Враца и Толбухин (днес Добрич). От 1969 г. до уволнението си работи в Младежкия театър. Изпълнява роли в пиесите: “Разбойник”, “Любов необяснима”, “Вълкът и седемте козлета”, “Уестсайдска история”, “Тримата мускетари”, “Човекът, който се смее” и др. \r\n1928 г. \r\nУмира Антон Стоилов (Антон Попстоилов Ников) – български етнограф, фолклорист, педагог. Действащ член на БДК (днес БАН, 1906 г.) Роден е на 15 февруари 1869 г. в с. Лешко, Благоевградско. Завършва Солунската гимназия през 1890 г. и славянска филология във Висшето училище (днес Софийски университет “Св. Климент Охридски”, 1897 г.). Работи като учител в Прилеп (1890 г. – 1893 г.); директор е в Солунската българска гимназия (1897 г. – 1898 г., 1899 г. – 1903 г., 1907 г. – 1909 г.), на Битолската гимназия (1898 г. – 1899 г.), на гимназии в Одрин и София до 1907 г. Главен екзархийски училищен инспектор в Цариград (1910 г. – 1913 г.). Уредник (1913 г. – 1918 г., 1921 г. – 1928 г.) и директор (1918 г. – 1921 г.) на Народния етнографски музей в София. Автор е на трудовете: “Сборник от български народни умотворения” (ч. I, Битови песни, 1894 г.; Песни из политическия живот, 1895 г.), “Христоматия за втори клас” (1905 г., съвместно с Д. Мирчев), “Христоматия за трети клас” (1905 г., съвместно с Д. Мирчев), “Показалец за печатаните през ХIХ в. български народни песни” (ч. I, 1815 г. – 1860 г., 1916 г.; ч. II, 1861 г. – 1877 г., 1918 г.), “Български книжовници в Македония (ч. I, 1704 г. – 1878 г., 1922 г.; ч. II, 1879 г. – 1912 г., 1928 г.). \r\n1927 г. \r\nУмира Сава Милков Мирков – български военен лекар, полковник, действащ член на БКД (1898 г.). Роден е на 15 юни 1850 г. в с. Беброво, Търновско. Завършва Киевската духовна семинария и медицина в Москва през 1876 г. Участва в Руско-турската война (1877 г. – 1878 г.) като лекар на Втора дружина на Българското опълчение. След Освобождението организира първата болница в България за ранени и болни войници в Казанлък. Създава сборна подвижна болница за Българското опълчение в Пловдив (1878 г.). Назначен е за софийски губернски военен лекар, а от май 1879 г. – за старши лекар в Първокласната болница на София. По време на Сръбско-българската война (1885 г.) е главен лекар на българската войска. По негово настояване само 12 дни преди началото на войната България става член на Международната организация на Червения кръст. След войната се занимава с обществена дейност. Има значителен принос за благоустройството на София. През Балканските войни (1912 г. – 1913 г.) и Първата световна война (1915 г. – 1918 г.) се включва в санитарните мисии на Българския червен кръст. \r\n1909 г. \r\nУмира Георги Николов Златарски – български геолог и професор. Роден е на 25 януари 1854 г. Завършва гимназия и университета в Загреб (естествени науки), специализира геология. Професор е по геология и палеонтология в Софийски университет “Св. Климент Охридски”. Организира ежегодни научни екскурзии из България за изучаване на геологията. Член е на Българското книжовно дружество от 1881 г. Той е основател на Геологическия институт. Автор е на трудовете: \"Геологически изследвания на север от Балкана\" (1888 г.), \"Принос към геологията на Искърския пролом\" (1904 г.), \"Геология на България\" (1927 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.09", "title": "Денят 9 август в българската история"}
{"url": "http://www.focus-news.net/news/2018/08/09/2554432/zam-kmet-evgeni-krusev-krastovishteto-mezhdu-bul-vasil-levski-i-bul-tsar-osvoboditel-shte-bade-zatvoreno-tazi-sabota-i-nedelya-za-tsyalostno-preasfaltirane.html", "text": "Кръстовището между бул. „Васил Левски“ и бул. „Цар Освободител“ при СУ „Св. Климент Охридски“ ще бъде затворено тази събота и неделя за цялостно преасфалтиране. Това каза зам.-кметът на София с ресор „Транспорт и транспортни комуникации“ Евгени Крусев в предаването  „Тази сутрин“  по  бТВ . „Строителите ще имат ангажимента за тези 48 часа да го реконструират изцяло. Тук може да се работи и през нощта, няма да се създават неудобства на близко разположени жилищни сгради. При всички положения първият тролей в понеделник в 04.30 часа трябва да мине по новото кръстовище“, заяви Крусев. Той добави, че след това ще започне работа по реконструкцията на бул. „Васил Левски“ в посока паметника на Апостола, като там ще се работи без спиране на движението. Ангажиментът е за първия учебен ден там да бъде приключена изцяло реконструкцията и движението да бъде освободено, когато очакваме и трафикът да се засили“, уточни той.", "date": "2018.08.09", "title": "Зам.-кмет Евгени Крусев: Кръстовището между бул. „Васил Левски“ и бул. „Цар Освободител“ ще бъде затворено тази събота и неделя за цялостно преасфалтиране"}
{"url": "http://www.focus-news.net/news/2018/08/09/2554430/ria-novosti-vvs-na-izrael-atakuvaha-blizo-150-obekta-v-ivitsata-gaza.html", "text": "Израелската авиация атакува повече от 140 „стратегически военни цели“ в Ивицата Газа в отговор на ракетни обстрели от страна на палестински групировки, съобщи пресслужбата на Силите за отбрана на Израел, предава  РИА Новости . \r\nПо данните на военните, в резултат от три масирани бомбардировки са унищожени командни центрове, тунели, тренировъчни лагери, оръжейни складове и производствени обекти, използвани от управляващото в анклава движение ХАМАС. \r\n„Ударите се нанасят в отговор на ракети, изстреляни от Ивицата Газа по израелска територия в течение на вечерта и нощта“, се казва в армейската сводка. \r\nПо данни на Министерството на здравеопазването на Палестина, в резултат от ударите са загинали трима души, включително жена и дете. \r\nОт вечерта Силите за отбрана на Израел са преброили около 150 изстрела на ракети от Ивицата Газа, 25 от които са прихванати от противоракетните комплекси „Железен купол“, припомня руската агенция. Най-големи щети е нанесъл първия залп по крайграничния град Сдерот, където реактивен снаряд е попаднал в жилищна сграда и са ранени най-малко двама израелци. Сирените за тревога са звучали цялата нощ, предупреждавайки населението на приграничните райони за нови обстрели от анклава. \r\nРИА уточнява, че поредната ескалация на напрежението започна в понеделник, когато израелски танк унищожи двама активисти на ХАМАС. По данни на военните, те са стреляли със снайпери по военнослужещи на границата. Ислямистката организация пък твърди, че бойците са участвали в учения и обеща да отмъсти за тяхната смърт. \r\nРазмяната на удари, продължава руската медия, усложнява работата над дългосрочното мирно споразумение, която се води с посредничеството на Египет и ООН. По данни на медиите, миналата седмица те са представили на двете страни в конфликта проектодокумент, предполагащ първо да се спрат палестинските атаки в замяна на отслабване на блокадата на Ивицата Газа. \r\nПревод и редакция:", "date": "2018.08.09", "title": "РИА Новости: ВВС на Израел атакуваха близо 150 обекта в Ивицата Газа"}
{"url": "http://www.focus-news.net/news/2018/08/09/2554433/blagoevgrad-teglyat-zhrebiya-za-sreshtite-v-vi-mezhdunaroden-detski-futbolen-turnir-kupite-na-obshtina-blagoevgrad.html", "text": "От 12.00 часа днес в зала „22 септември“ в Благоевград ще бъде изтеглен жребият за определяне на срещите в VI Международен детски футболен турнир „Купите на Община Благоевград“. Това съобщиха от пресцентъра на  Община Благоешград .", "date": "2018.08.09", "title": "Благоевград: Теглят жребия за срещите в VI Международен детски футболен турнир „Купите на Община Благоевград“"}
{"url": "http://www.focus-news.net/news/2018/08/09/2554436/yambol-vremenno-e-ogranicheno-dvizhenieto-na-krastovishteto-do-zhk-d-r-donchev-zaradi-remonta-na-obhoden-pat-iztok.html", "text": "Във връзка с продължаващия ремонт на Околовръстен път „Изток“ в Ямбол от 8.00 до 17.00 часа днес временно ще бъде ограничен достъпът в района на кръстовището на околовръстното шосе при границата с жк. „Д-р Д. Дончев“. Това съобщиха от пресцентъра на  Общината . Ограничението ще засегне платното откъм жилищния квартал и свързването му с шосето, южно от парк „Боровец“. Другата част от платното ще бъде свободна за преминаване на моторни превозни средства. \r\nТова е едно от възловите кръстовища на обходния път по трасето му в рамките на града, където се прави връзка с близките жилищни блокове, парк „Боровец“ и централната зона на Ямбол. В същото време участъкът е в непосредствена близост до сградите на Дом стари хора, Дом за медико-социални грижи и обект „Нова болница“.  \r\nПрез изминалата седмица бяха извършени ремонтни дейности на друго кръстовище по трасето на околовръстното шосе – в района на жк. „Г. Бенковски“ между блокове 10 и 16. \r\nРемонтът на участъка от Обходен път „Изток“ - от северната граница на к-с „Бенковски“ (бл. 22) до печатница „Светлина“, се очаква да приключи до 20 август.", "date": "2018.08.09", "title": "Ямбол: Временно е ограничено движението на кръстовището до жк. „Д-р Дончев“ заради ремонта на Обходен път „Изток“"}
{"url": "http://www.focus-news.net/news/2018/08/09/2554434/sport-grigor-dimitrov-shte-igrae-sreshtu-fransis-tiafo-v-chetvartak-ot-1800.html", "text": "Първата ракета на България Григор Димитров ще играе с американеца Франсис Тиафо днес в 18:00 часа в мач от третия кръг на турнира от сериите „Мастърс“ в Торонто. Срещата е първа в програмата и няма да има забавяния. Това е първи двубой между двамата. Във втория кръг Димитров победи Фернандо Вердаско с 2:1 сета, а Тиафо изненадващо изхвърли канадеца Милош Раонич със същия резултат.", "date": "2018.08.09", "title": "Спорт: Григор Димитров ще играе срещу Франсис Тиафо в четвъртък от 18:00"}
{"url": "http://www.focus-news.net/news/2018/08/09/2554435/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.08.09", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/08/09/2554437/burgas-initsiativata-buurgstok-shte-se-provede-v-doma-na-pisatelya.html", "text": "Модерна поезия, белетристика и култови рок произведения ще звучат в Дома на писателя в Бургас по време на арт проявата \"Буургсток\". Това съобщиха от пресцентъра на  Община Бургас . Събитието, което се провежда по инициатива на Творческата комисия на Бургаската писателска общност, ще се проведе от 18.00 часа днес, дни преди 49-годишнината от легендарния и най-емблематичен фест в историята на рока - Уудсток. По информация от организаторите на събитието от Бургаска писателска общност акцентът ще бъде поставен върху историята на събитието и влиянието му в съвременната литература и изкуството като цяло. В рамките на \"Буургсток\" ще бъде обърнато внимание и на артистите от Beat Generation.  \r\nЛегендарният Уудсток се провежда на 15, 16 и 17 август 1969 година в градчето Бетъл във фермата на Макс Ясгур. Макар че Уудсток се асоциира с хипи движението, фестът се превръща и в арена за изява на най-виртуозните и знакови изпълнители от многообразните рок жанрове, блуса, джаз фюжъна. През 1969 година пред близо половин милион души най-доброто от себе си дават легендарни групи и изпълнители като \"Блъд, сует енд тиърс\", Джо Кокър, Джими Хендрикс, \"Крийдънс клиъруотър ривайвъл\", \"Кросби, Стилс, Неш енд Йънг\", \"Джеферсън Еърплейн\", Джанис Джоплин, Ричи Хевънс и много други ключови имена. Първото издание на фестивала получава световна известност, а оттогава на всяка 10-та година по света се правят опити събитието да бъде повторено. През 2009 година на мястото на първия фест се провежда възпоменателно турне под наслов \"Героите на Уудсток\", в което вземат участие Mountain, Jefferson Starship, Ten Years After, Canned Heat, Country Joe McDonald, Levon Helm Band и други изпълнители. Идеята на организаторите на \"Буургсток\" е с арт проявата не само да бъде почетена годишнината от феста, но и да бъде дадена възможност за изява на утвърдени представители на различни видове изкуства и на младите автори. И \"Буургсток\" да има издание през 2019 година, когато легендарният фест ще отбележи своя 50-годишен юбилей с прояви навсякъде по света.", "date": "2018.08.09", "title": "Бургас: Инициативата \"Буургсток\" ще се проведе в Дома на писателя"}
{"url": "http://www.focus-news.net/news/2018/08/09/2554438/stara-zagora-promenya-se-marshrutat-na-avtobusni-linii-15-23-kakto-i-na-troleybusni-linii-2-i-26-zaradi-remonti.html", "text": "От днес до 23 август се променя маршрутът на движение на автобусни линии № 15, № 23, както и на тролейбусни линии № 2 и № 26 в Стара Загора. Това съобщиха от пресцентъра на  Община Стара Загора . Промяната е във връзка с извършването на строително-ремонтни дейности на ул. „Св. отец Паисий“, в участъка от ул. „Ген. Гурко“ до бул. „Славянски“. \r\nАвтобусни линии № 15 и № 23 ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по бул. „Руски“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Св. патриарх Евтимий“, надясно по бул. „Св. патриарх Евтимий“, до съответното населено място и обратно. \r\nТролейбус по линия № 2 ще се изпълнява по маршрута си до бул. „Св. патриарх Евтимий“, надясно по ул. „Ген. Гурко“, наляво по бул. „Руски“, надясно по бул. „Славянски“, ул. „Анастасия Тошева“, ул. „Войвода Стойчо Черногорски“ до бул. „Св. патриарх Евтимий“, надясно по бул. „Св. патриарх Евтимий“, кв. „Кольо Ганчев“ и обратно. \r\nТролейбусна линия № 26 ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойчо Черногорски“ до бул. „Св. патриарх Евтимий“, надясно по бул. „Св. патриарх Евтимий“,  кв. „Кольо Ганчев“ и обратно.", "date": "2018.08.09", "title": "Стара Загора: Променя се маршрутът на автобусни линии № 15, № 23, както и на тролейбусни линии № 2 и № 26, заради ремонти"}
{"url": "http://www.focus-news.net/news/2018/08/09/2554441/sofiya-v-sabota-shte-bade-pusnato-dvizhenieto-na-tramvay-7-v-nedelya-zapochva-remont-na-bul-balgariya-mezhdu-bul-ivan-ev-geshov-i-bul-gotse-delchev-v-posoka-kv-boyana.html", "text": "В събота ще бъде пуснато движението на трамвай №7, в неделя започва ремонт на бул. „България“ между бул. „Иван Ев. Гешов“ и бул. „Гоце Делчев“ в посока кв. „Бояна“. Това каза зам.-кметът на София с ресор „Транспорт и транспортни комуникации“ Евгени Крусев в предаването  „Тази сутрин“  по  бТВ . „От тази неделя започва реконструкция на пътните платна на бул. „България“ в отсечката между бул. „Иван Ев. Гешов“ и бул. „Гоце Делчев“, като ще се работи първо в платното в посока кв. „Бояна“, каза още Крусев. Платното в посока кв. „Бояна“ ще бъде изцяло затворено, движението ще се осъществява двупосочно в платното в посока центъра.  \r\nНашите разчети за трафика, който минава по бул. „България“, показаха , че там може да се работи единствен през месец август и именно затова искаме да използваме това време, за да започнем реконструкцията. Предварителните разчети са за около 20 дни платното да бъде изцяло ремонтирано и пуснато за движение. Ще се проследи как ще протече самата реконструкция и тогава ще се вземе решение дали да се прави платното в посока центъра, каза още Крусев. \r\n„Там в момента се ремонтират трамвайните линии, вследствие на което левите ленти бяха затворени за движение. Имахме за цел тези два ремонта да се разминат - в събота пускаме трамвайното движение, в неделя започваме ремонт на пътните платна. В тази връзка призоваваме хората от следващата седмица да ползват трамвайна линия 7, тъй като тя ще преминава абсолютно безпрепятствено през зоната на ремонта“, уточни столичният зам.-кмет.  \r\n„От понеделник, 13 август, започва ремонт на бул. „Арсеналски“. Движението там няма да бъде спирано, а ще бъде стеснявано в определен участък. За първия учебен ден трябва да сме готови, така че да отпушим движението“ добави той.", "date": "2018.08.09", "title": "София: В събота ще бъде пуснато движението на трамвай №7, в неделя започва ремонт на бул. „България“ между бул. „Иван Ев. Гешов“ и бул. „Гоце Делчев“ в посока кв. „Бояна“"}
{"url": "http://www.focus-news.net/news/2018/08/09/2554443/sofiya-vechernya-s-moleben-kanon-na-presveta-bogoroditsa-shte-se-otsluzhi-v-hram-uspenie-bogorodichno-v-grad-samokov.html", "text": "В днешната вечер на Богородичния пост, във всички епархии на Българската православна църква продължава да се отслужва Вечерня с Молебен канон на Пресвета Богородица, предаде репортер на  Агенция „Фокус” . От 18.00 часа ще започне архиерейска Вечерня с Молебен канон на Пресвета Богородица в храм „Успение Богородично“ в град Самоков. \r\nПо същото време ще започне и архиерейско богослужение в храм „Св. Йоан Рилски” в град Девин. \r\nНикола ПЕТКОВ", "date": "2018.08.09", "title": "София: Вечерня с Молебен канон на Пресвета Богородица ще се отслужи в храм „Успение Богородично“ в град Самоков"}
{"url": "http://www.focus-news.net/news/2018/08/09/2554442/mvr-edin-chovek-e-zaginal-a-27-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 27 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 49 леки и две тежки катастрофи, при които са пострадали трима души.", "date": "2018.08.09", "title": "МВР: Един човек е загинал, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2018/08/09/2554440/dobrich-napredakat-na-deynostite-po-integriran-proekt-za-podobryavane-na-vodniya-sektor-v-grad-dobrich-faza-1-shte-bade-otcheten-na-preskonferentsiya.html", "text": "На междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”. Това съобщиха от пресцентъра на  Община град Добрич . Пресконференцията ще се проведе от 10.00 часа в дискусионна зала „Изида“( етаж 2).  \r\nПроектът е финансиран от Оперативна програма „Околна среда 2014-2020 г.“.", "date": "2018.08.09", "title": "Добрич: Напредъкът на дейностите по „Интегриран проект за подобряване на водния сектор в град Добрич - фаза 1” ще бъде отчетен на пресконференция"}
{"url": "http://www.focus-news.net/news/2018/08/09/2554444/plovdiv-povishena-e-opasnostta-ot-padashti-kamani-po-patishtata-bachkovo-narechenski-bani-krichim-devin-i-yugovo-laki.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Найчо Цанов“, „Цар Борис III Обединител“, „Христо Ботев“ и „Руски“. Интензивен е трафикът и по булевардите „Пещерско шосе“, „Васил Априлов“, „Шести септември“ и „Източен“. Засилено автомобилно движение се отчита и по входно-изходните артерии. Призовават се водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия №12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ремонтни дейности в подлеза под Централна поща, а срокът за извършването им е до 30 ноември. \r\nИнтензивен е трафикът и по основните направления на територията на областта, съобщиха от Областното пътно управление. Натоварено движение се отчита по пловдивския участък на автомагистрала „Тракия“, както и по направленията Пловдив - Карлово, Пловдив - Асеновград - Смолян и Пловдив - Пещера. Пътните настилки на територията на областта са сухи и нормално проходими. Опасност от падащи камъни има по пътищата Бачково - Нареченски бани, Кричим - Девин и Югово - Лъки. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. До 30 септември движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Все още е забранено движението за камиони над 12 тона по пътя Поповица - Болярци. Причината за въведеното ограничение е намален габарит на пътното платно на мост в село Поповица. Остава забранено и движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТони МИХАЙЛОВ", "date": "2018.08.09", "title": "Пловдив: Повишена е опасността от падащи камъни по пътищата Бачково - Нареченски бани, Кричим - Девин и Югово - Лъки"}
{"url": "http://www.focus-news.net/news/2018/08/09/2554447/pregled-na-osnovnite-temi-v-burgaskiya-pechat.html", "text": "„Разделят Английската и Немската“ е челното заглавие на регионалния ежедневник  „Черноморски фар“ . Среща на родителските съвети на училищата „Йордан Йовков“ и „Добри Чинтулов“ предстои днес с лидери на учителските синдикати и работодателските организации, в качеството им на медиатори. Целта е да бъде разяснена идеята за събиране на двете училища в една сграда, пише още изданието. „Марка бира върти бургаския мост в реклама“ е друга от водещите теми на днешния брой. Един от символите на Бургас упорито се върти в национален ефир, в реклама на бира, която преди се правеше в града. „22 джипа за сафари по Южното Черноморие останаха без номера“ е друго заглавие от страниците на „Черноморски фар“. С екипи за звеното „Фискален контрол“ – Бургас на Националната агенция за приходите, на жандармерията и Изпълнителна агенция „Автомобилна администрация извършиха поредица от внезапни проверки на фирми, организиращи на чуждестранни туристи сафарита с джипове по Южното Черноморие и в планината Странджа“. „Бенчо Бенчев постъпи в частна болница“ и „Започна строителството на пречиствателна станция в Айтос“ са други теми от страниците на всекидневника. \r\nИнтервюто в днешния брой е с Венелина Янева, доброволен консултант по кърмене, а темата е „Увеличават се кърмещите майки, но невежество и липса на подкрепа бързо ги отказва“.", "date": "2018.08.09", "title": "Преглед на основните теми в бургаския печат"}
{"url": "http://www.focus-news.net/news/2018/08/09/2554446/pregled-na-osnovnite-temi-v-dobrudzhanskiya-pechat.html", "text": "„Двойно застъпените площи намаляват за четвърта поредна година“, съобщава на първа страница вестник  „Добруджанска трибуна“ . Това сочат данни от приключили кръстосани проверки в Държавен фонд „Земеделие“ за Кампания‘2018. Земеделските стопани имат възможност да направят справка за застъпванията за тази кампания и какъв е размерът на двойно декларираните площи в секция „Система за индивидуална справка по Директни плащания“. „16 000 ловци чакат откриването на ловния сезон“, съобщава изданието. Ловът на прелетен дивеч се открива на 11 август. Ловните дружини през следващите месеци ще имат възможност да ловуват пъдпъдъци, гургулици, гривяци, горски бекаси и обикновени бекасини. По места вече са получени и указанията на Изпълнителна агенция по горите за този  лов. По-важните от тях са свързани със сигурността на ловците, правилата за безопасност по време на ловни излети, както и спазване на правилата за палене на огън в горските територии. „Музиката на легендарния Франк Синатра ще звучи в „Двореца“, съобщава всекидневникът. На 10 август от 20.00 часа на открита сцена под звездното небе на „Двореца“ в Балчик ще оживее музиката на легендарният Франк Синатра. Днес името му е вдъхновение и олицетворява една от светлите епохи в съвременната джазова и популярна музика. От спортната страница – „Напусна ни емблематична за футбола в Добрич личност“. На 78-годишна възраст е починал Васил Великов, бивш треньор на Футболен клуб „Добруджа“. От 1964 до 1972 година играе за „Добруджа“.", "date": "2018.08.09", "title": "Преглед на основните теми в добруджанския печат"}
{"url": "http://www.focus-news.net/news/2018/08/09/2554448/pazardzhik-ogranicheno-e-dvizhenieto-na-avtomobili-nad-10-tona-po-mosta-v-selo-boshulya-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Интензивно е движението по главен път I-8 Пловдив - Пазарджик - Белово - Костенец. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.09", "title": "Пазарджик: Ограничено е движението на автомобили над 10 тона по моста в село Бошуля поради ремонт"}
{"url": "http://www.focus-news.net/news/2018/08/09/2554439/protothema-sasht-reagira-na-debata-za-razmyana-na-teritorii-mezhdu-kosovo-i-sarbiya.html", "text": "Държавният департамент на САЩ призова Косово и Сърбия да избягват негативната риторика и да работят заедно за постигането на споразумение, което да осигури стабилност за двете страни, както и за региона, като цяло, пише  електронното издание на вестник Protothema . \r\n„Администрацията на САЩ има стабилна политика: Същността на всяко споразумение за нормализиране на отношенията между Косово и Сърбия трябва да дойде от страните. Ще продължим да подкрепяме двете страни и Европейския съюз като посредник на този диалог. Косово и Сърбия трябва да излязат с приложимо и устойчиво споразумение, което да не създава нестабилност в някоя от страните или региона. Това изисква визия и гъвкавост и от двете страни. Насърчаваме страните да поемат пълен контрол над процеса, да избягват всяка негативна риторика и да работят заедно по конструктивен начин \", се казва в изявлението. \r\nОчаква се диалога между Белград и Прищина да започне отново през септември. Очаква се тези разговори да доведат до обвързващо споразумение за нормализиране на отношенията между двете страни. Не е ясно обаче как ще изглежда това споразумение, като страните предположиха разделянето на Косово или териториален обмен, в рамките на който Сърбия ще получи северната част на Косово, а Косово ще получи Прешевската долина.  \r\nПревод и редакция:", "date": "2018.08.09", "title": "Protothema: САЩ реагира на дебата за размяна на територии между Косово и Сърбия"}
{"url": "http://www.focus-news.net/news/2018/08/09/2554427/ria-novosti-posolstvoto-na-rusiya-v-sasht-nareche-novite-sanktsii-drakonovski.html", "text": "Посолството на Русия в САЩ нарече новите санкции „драконовски“, съобщи  РИА Новости . \r\nСАЩ наложи \"драконовски\" санкции срещу Русия под фалшив предлог, без да дава никакво обяснение, заявиха от руското посолство във Вашингтон. \r\n\"На 8 август на нашия съветник-посланик  в Държавния департамент са били обявени новите\" драконовски \"санкции под фалшив претекст, че\" руското правителство е използвало  \"нервно-паралитичния агент „Новичок“ срещу британския гражданин Сергей Скрипал и дъщеря му. Каквито и да е  факти или доказателства, както вече е обичай, не се чуха \", - се казва в коментар на дипломатическата мисия. \r\nВ този случай, в посолството отбеляза, че \"когато са задали уточняващи въпроси на  американска страна, тя, позовавайки се на конфиденциалност, отказа да даде обяснение.\"  Юлиян Марков", "date": "2018.08.09", "title": "РИА Новости: Посолството на Русия в САЩ нарече новите санкции „драконовски“"}
{"url": "http://www.focus-news.net/news/2018/08/09/2554449/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "Интензивен е трафикът по основните републикански пътища на територията на областта, предаде репортер на  Радио „Фокус“ - Шумен . Сред натоварените участъци са пътна връзка „Белокопитово“ за включване в автомагистрала „Хемус“ в посока Варна, кръговото кръстовище на 7-ми км по главен път София - Варна, като в района на близката бензиностанция има стационарна камера за контрол на скоростта. Натоварено е движението при кръговото кръстовище за кв. „Макак“. Няма ремонтни дейности по пътищата първи, втори и трети клас, без нови промени остава и организацията на движение в областта. Върбишки проход е затворен. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево.  \r\nДо края на седмицата в Шуменска област остава засилен пътният контрол в рамките на провеждащата се специализирана полицейска операция по линия на TISPOL. Следи се както за спазване на ограниченията на скоростните режими, така и дали водачите са правоспособни, имат ли застраховка „Гражданска отговорност“, шофират ли след употреба на алкохол и наркотици. \r\nИвелина ИВАНОВА", "date": "2018.08.09", "title": "Шумен: В сила е забраната за товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/08/09/2554451/dobrich-remontni-deynosti-se-izvarshvat-po-okolovrastniya-pat-na-grada.html", "text": "Ремонтни дейности се извършват по околовръстния път на Добрич, предаде кореспондентът на  Радио „Фокус” – Варна . Продължават ремонтните дейности на асфалтовата настилка и по направленията път II-29 Варна – Добрич и път II-71 Силистра – Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nДо 10 август продължават дейностите по интегрирания проект за обновяване на водния сектор в града по лот 2. Те включват улиците „Иларион Макариополски“, ул. „Витоша“, ул. „Хан Аспарух“, ул. „Кирил и Методий“, ул. „Иван Шишман“, ул. „Хан Тервел\"“ ул. „Силистра“, ул. „Димитър Списаревски“, ул. „Цар Самуил“, ул. „Панайот Волов“, ул. „Абрит“, ул. „Независимост“. Работи се и по ЛОТ 3 по улиците „Стефан Стамболов“ от „Дружба“4 до „Никола Петков“, кв. „Строител“, ул. „Димитър Ковачев“, ул. „Опълченска“, ул. „Преслав“, ул. „Чайка“, ул. „Ясна поляна“ от ул. „Агликина Поляна“ до ул. „Теменуга“, ул. „Ясна поляна“ от ул. „Теменуга“ до ул. „Русалка“, ул. „Синчец“, ул. „Ком“, ул. „Осми март“, ул. „Бачо Киро“, ул. „Трапезица“ , ул. „Емона“, и ул. „Боряна“. Графикът за тези улици е до 12 август. В Добрич времето е ясно и слънчево, тихо е.  \r\nЖулиета НИКОЛОВА", "date": "2018.08.09", "title": "Добрич: Ремонтни дейности се извършват по околовръстния път на града"}
{"url": "http://www.focus-news.net/news/2018/08/09/2554452/razgrad-vavezhda-se-vremena-organizatsiya-na-dvizhenieto-vav-vrazka-s-futbolnata-sreshta-mezhdu-pfk-ludogorets-i-fk-zrinski.html", "text": "Въвежда се времена организация на движението във връзка с футболната среща  между ПФК „Лудогорец” и ФК „Зрински”, която ще се проведе от 20.00 часа на стадион „Лудогорец арена”. Това съобщиха от  ОДМВР - Разград .   \r\nОт 17.30 часа  няма да бъдат допускани автомобили по улиците „Васил Левски“ (от кръстовището с бул. „Княз Борис“ до ул.„Гаврил Кръстевич“), „Ветеринарна”, „Мраморно море” и „Северен булевард”. Временната забрана за движение на МПС по улица „Ветеринарна” няма да важи за живущите на улица „Северен булевард”. \r\nОт ОДМВР - Разград припомнят, че категорично се забранява внасянето на на стадиона на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества \r\nНяма да се допуска внасянето на флакони с парфюми, дезодоранти и други течности с пулверизатор. \r\nНа стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. \r\nНяма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето \r\nВсички лица, влизащи на стадиона ще бъдат проверявани за документи за самоличност на основание чл. 13, ал. 2, т. 2 от Закона за опазване на обществения ред при провеждането на спортни мероприятия, като такива без лични карти няма да бъдат допускани.  \r\nЩе се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при провеждането на  спортни мероприятия.", "date": "2018.08.09", "title": "Разград: Въвежда се времена организация на движението във връзка с футболната среща  между ПФК „Лудогорец” и ФК „Зрински”"}
{"url": "http://www.focus-news.net/news/2018/08/09/2554450/plovdiv-ul-nedyalka-shileva-e-otvorena-za-dvizhenie-predi-predvideniya-srok-vazstanoven-e-marshrutat-na-avtobusite.html", "text": "Ул. „Недялка Шилева“ в Пловдив е отворена за движение преди предвидения срок. Това съобщиха за  Радио „Фокус“ – Пловдив  от ОП „Организация и контрол на транспорта“. Автобусите по линии №18 и 44 вече се движат в двете посоки по маршрута, утвърден с Общинската транспортна схема. „Фокус“ припомня , че ул. „Недялка Шилева“ беше затворена за движение, считано от 8 август, в участъка от ул. „Съединение“ до бул. „Цар Симеон“, във връзка с възникнала авария на магистрален топлопровод. Първоначално беше обявено, че пътната артерия ще остане затворена за преминаване до 12 август, но аварията е отстранена по-бързо от предвиденото.", "date": "2018.08.09", "title": "Пловдив: Ул. „Недялка Шилева“ е отворена за движение преди предвидения срок, възстановен е маршрутът на автобусите"}
{"url": "http://www.focus-news.net/news/2018/08/09/2554453/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Натоварено е движението в центъра на Велико Търново в сутрешните часове, предаде репортер на  Радио „Фокус” – Велико Търново . Времето слънчево, а температурата на въздуха е 19 градуса. Интензивен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и на пътен възел „Качица“ и ул. „Магистрална“. Ограничено е движението по улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е през село Шереметя. \r\nНадежда КРЪСТЕВА", "date": "2018.08.09", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/08/09/2554454/pregled-na-osnovnite-temi-v-shumenskiya-pechat.html", "text": "„Танцовите ансамбли „Гайтани“ и „Пъргавелче“ покориха публиката в Босилеград“ е водещото заглавие във вестник  „Шуменска заря“ . Танцовият ансамбъл „Гайтани“ и детският танцов ансамбъл „Пъргавелче“ от Шумен се представиха блестящо при първото си участие в Международния фолклорен фестивал „Босилеградско краище пее и танцува“ в съседна Сърбия. На сцената по време на десетото издание на фестивала, освен домакините, гостуваха фолклорни състави от Македония и България. „Млади хора напускат Шумен и отиват в по-големи градове“, пише изданието. През 2017 г. в преселванията между населените места в страната са участвали 113 471 лица, от които 43.0% мъже и 57.0% жени. От преселващите се в рамките на страната, за свое ново местоживеене най-голям брой са избрали област София (столица) – 18 286 (16.1%). Сред тях 273 са от Шуменска област. „Спад на престъпността отчита полицията“, информира ежедневникът. Спад на престъпленията с 35% против стопанството, финансовата, данъчната и осигурителна система се наблюдава на територията на областната дирекция в Шумен първото полугодие на 2018 година. Регистрираните престъпления са 81 спрямо 124 предходния отчетен период. Образувани са 48 заявителки материала за престъпления с акцизни стоки, спрямо 38 за първите шест месеца на 2017 година. „Водата от чешмата на „Кьошковете“ отговаря по всички показатели“, пише вестникът. По всички изследвани показатели отговаря водата от чешмите в гр. Шумен до к-с „Кьошковете”; по пътя за паметник „Създатели на българската държава” и в кв. Дивдядово, ул. „Изворна“ до комплекс „Бохеми“. С отклонения по микробиологични показатели е водата от чешмите в местност „Бабешкия мост“ в кв. Б. Българанов; по пътя за кв. „Дивдядово”; в кв. „Дивдядово”, ул. „Поройна“; чешма №1 и чешма №2 по пътя за с. Лозево и чешмата на разклона за с. Кочово по пътя от с. Лозево за с. Новосел. „РИОСВ – Шумен кани общините да се включат в Европейската седмица на мобилността“ е акцент от вътрешните страници в броя. РИОСВ – Шумен уведоми общините за възможността да се включат с инициативи в Европейската седмица на мобилността (ЕСМ) в периода 16-22 септември 2018 г. Кампанията насърчава местната власт да въвежда и подкрепя мерки за устойчив транспорт и приканва хората да опитат алтернативен начин на придвижване, различен от автомобилния, не на последно място представлява възможност за подобряване на качеството на въздуха, шумовото замърсяване и подобряване условията на средата.", "date": "2018.08.09", "title": "Преглед на основните теми в шуменския печат"}
{"url": "http://www.focus-news.net/news/2018/08/09/2554458/v-rilskiya-manastir-shte-bade-otsluzhena-panihida-po-povod-75-ata-godishnina-ot-konchinata-na-tsar-boris-iii-na-28-avgust.html", "text": "По повод 75-ата годишнина от кончината на Цар Борис III от 11.00 часа на 28 август 2018 г. (вторник) в храма на Рилската света обител ще бъде отслужена панихида от Негово Преосвещенство Адрианополският епископ Евлогий и манастирското братство. Това съобщиха от  пресофиса на Н. В. Цар Симеон II . \r\nТехни Величества ще присъстват по време на служението.", "date": "2018.08.09", "title": "В Рилския манастир ще бъде отслужена панихида по повод 75-ата годишнина от кончината на Цар Борис III на 28 август"}
{"url": "http://www.focus-news.net/news/2018/08/09/2554459/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният департамент на САЩ призова Косово и Сърбия да избягват негативната риторика и да работят заедно за постигането на споразумение, което да осигури стабилност за двете страни, както и за региона, като цяло, пише  електронното издание на вестник Protothema . \r\n„Администрацията на САЩ има стабилна политика: Същността на всяко споразумение за нормализиране на отношенията между Косово и Сърбия трябва да дойде от страните. Ще продължим да подкрепяме двете страни и Европейския съюз като посредник на този диалог. Косово и Сърбия трябва да излязат с приложимо и устойчиво споразумение, което да не създава нестабилност в някоя от страните или региона. Това изисква визия и гъвкавост и от двете страни. Насърчаваме страните да поемат пълен контрол над процеса, да избягват всяка негативна риторика и да работят заедно по конструктивен начин \", се казва в изявлението. \r\nОчаква се диалога между Белград и Прищина да започне отново през септември. Очаква се тези разговори да доведат до обвързващо споразумение за нормализиране на отношенията между двете страни. Не е ясно обаче как ще изглежда това споразумение, като страните предположиха разделянето на Косово или териториален обмен, в рамките на който Сърбия ще получи северната част на Косово, а Косово ще получи Прешевската долина. \r\n***  Продължаващите военноморски маневри на Иран в Персийския залив, Ормузкия проток и Оманския залив най-вероятно имат за цел „да изпратят послание“ на САЩ в отговор на санкциите, които Вашингтон наложи на Техеран, заяви ръководителят на Централното командване на Въоръжените сили на САЩ (СЕНТКОМ) генерал Джоузеф Вотел, цитиран от  европейската редакция на електронното издание Politico . \r\n„Знаехме, че те се опитват да ни изпратят послание, че имат определени възможности, докато приближаваме периода на санкциите“, обясни Вотел пред журналистите в Министерството на отбраната на САЩ. \r\nМаневрите на иранския военноморски флот се провеждат в Оманския залив, Персийския залив и Ормузкия проток, стратегическия воден път, който Техеран се надява да затвори в случай на конфликт. \r\nДокато „обхватът и мащабът на учението, което видяхме е подобен на други маневри, които са провеждали“, поясни още американският генерал. „Това, което, може би, е малко по-различно е моментът, когато са направени“ – същата седмица, в която американската администрация наложи сериозни санкции на близкоизточната страна за ядрената й програма. \r\n***  Министерството на вътрешните работи на Германия обяви, че е постигнало двустранно споразумение, според което Мадрид ще приема обратно поискалите убежище мигранти, регистрирани първоначално от испанските власти, пише  немската редакция на електронното издание The Local . \r\nПравителството в Берлин отдавна е разделено по въпроса какво трябва да прави с мигрантите, подали молбата си в друга страна от Европейския съюз, но хванати от германската гранична служба, припомня медията. \r\nСъгласно информацията на изданието, двустранното споразумение, постигнато с испанското правителство, предвижда Германия да може да връща подалите молба за убежище в Испания мигранти, „в рамките на 48 часа“, след като са хванати в Германия. Договорът влиза в сила в събота. \r\n„Приветстваме желанието на Испания да сътрудничи по този въпрос“, заяви говорителят на германското вътрешно ведомство Елеонор Петерман. Мадрид не е поискал нищо в замяна, уточни тя. \r\nСделката е част от серия двустранни споразумения, които Германия иска да сключи с партньорите си от ЕС, след като стана ясно, че ще е почти невъзможно да се постигне по-широк договор за целия Съюз, обяснява The Local. \r\nПравителството все още води преговори за подобни договорки с Гърция и Италия. По думите на Петерман, Берлин вече има споразумение с Виена за връщане на мигранти и няма нужда от официален договор с Австрия. \r\nКакто пише изданието, министърът на вътрешните работи Хорст Зеехофер е показал ясно, че иска да има яснота по въпроса до края на юли или началото на август. \r\nThe Local припомня, че двустранните преговори с другите европейски държави са част от компромис, постигнат след тежките спорове по политиката за предоставяне на убежище, които поставиха управляващата коалиция в Германия под въпрос това лято. В най-разгорещения момент на скандала през юни, Зеехофер дори си подаде оставката, преди почти веднага да се откаже да напуска поста си и коалицията. \r\n*** Оказват натиск върху Тереза Мей  заради плана и за споразумение след Брекзит, пише британският вестник  Daily Express . \r\nПривърженици на „твърдия“ Брекзит са събрали 50 хиляди подписа, с които искат да окажат натиск върху британския премиер да изпълни волята на референдума. \r\nСтава ясно, че министри от кабинета, както и различни политически кръгове от своя страна настояват Великобритания да направи всичко възможно да сключи споразумение с ЕС независимо от компромисите и да не се допусне Брекзит без споразумение. \r\nВ писмото, придружаващо подписката се казва „Десетки хиляди избиратели стоят зад нас и нашите подписи, настоявайки Вие да изпълните желанието на британското  общество да се изпълни решението на референдума“ \r\nПредставител на кампанията казва: „Ние изпратихме съобщение, ясно и високо, до върховете на правителството, от името на десетките хиляди подписали петицията, че плановете на Тереза Мей за Брекзит са напълно неприемливи.“", "date": "2018.08.09", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/09/2554460/ministerstvoto-na-turizma-shte-signalizira-prokuraturata-za-firma-izmamila-hora-s-hilyadi-levove-za-ekskurziya-do-kanada.html", "text": "Министерството на туризма ще сигнализира Прокуратурата за фирма, измамила хора с хиляди левове за екскурзия до Канада. Това стана ясно от думите на министъра на туризма Николина Ангелкова в предаването  „Здравей, България“  по  Нова телевизия . „Запознати сме с този случай от няколко месеца. Хората с основание се обърнаха към нас, изложиха целия казус. Направили сме може би 4-5 проверки на фирмата, като последната е от 7 август. Без да сме получили предварително информация от фирмата, както е по закон, стана ясно, че те са започнали процедура по ликвидация. Уведомиха ни след нашата проверка, че искат да прекратят дейността си, което на фона на неизпълнението на договорните ангажименти за екскурзия в Канада е странно като действие и в тази връзка днес ще сигнализираме прокуратурата за действията на тази фирма“, обясни Ангелкова. \r\n„Прави впечатление, че от една страна управителката прекратява дейността на тази фирма, защото очевидно има неизпълнени задължения към хората. От друга страна заявява намерение за регистрация на нова фирма. Това само по себе си говори за незаконни действия и създава предпоставки за извършване на други нарушения“, коментира министърът. \r\nИмали сме случаи на неизплащане на суми, но при вече обявена несъстоятелност, което е друга процедура. Неизпълнение на такъв тип договорни задължения в такъв голяма размер се случва за пръв път и това ни дава основания да помислим за изисквания в закона, които да защитят повече правата на потребителите и да се забрани сключването на договори за сума, която значително надхвърля застрахователната полица, каза още министър Ангелкова.", "date": "2018.08.09", "title": "Министерството на туризма ще сигнализира Прокуратурата за фирма, измамила хора с хиляди левове за екскурзия до Канада"}
{"url": "http://www.focus-news.net/news/2018/08/09/2554457/sofiyski-gradski-sad-shte-razgleda-iskane-za-izmenenie-na-myarkata-na-bivshata-sadiyka-obvinena-v-prane-na-pari-na-stoynost-14-mln-evro.html", "text": "От 14.30 часа днес 9-и състав на Софийски градски съд ще разгледа искане за изменение на мярка \"Задържане под стража\" от бившата съдийка от СГС, обвинена в пране на 1.4 млн. евро. Това съобщиха от пресцентъра на  Софийски градски съд .", "date": "2018.08.09", "title": "Софийски градски съд ще разгледа искане за изменение на мярката на  бившата съдийка, обвинена в пране на пари на стойност 1.4 млн. евро"}
{"url": "http://www.focus-news.net/news/2018/08/09/2554456/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-zaradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 19°. Проходът Шипка е отворен за движение. Там остава в сила ограничение за автомобили за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 август. \r\nДвижението в участък от път Севлиево – Габрово, в района на село Новаковци, е ограничено за всички автомобили поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.08.09", "title": "Габрово: Ограничено е движението за автомобили над 10 тона по път Крамолин – Велико Търново заради намален габарит на пътното платно"}
{"url": "http://www.focus-news.net/news/2018/08/09/2554455/the-local-germaniya-berlin-i-madrid-postignaha-sporazumenie-za-vrashtane-na-migrantite.html", "text": "Министерството на вътрешните работи на Германия обяви, че е постигнало двустранно споразумение, според което Мадрид ще приема обратно поискалите убежище мигранти, регистрирани първоначално от испанските власти, пише  немската редакция на електронното издание The Local . \r\nПравителството в Берлин отдавна е разделено по въпроса какво трябва да прави с мигрантите, подали молбата си в друга страна от Европейския съюз, но хванати от германската гранична служба, припомня медията. \r\nСъгласно информацията на изданието, двустранното споразумение, постигнато с испанското правителство, предвижда Германия да може да връща подалите молба за убежище в Испания мигранти, „в рамките на 48 часа“, след като са хванати в Германия. Договорът влиза в сила в събота. \r\n„Приветстваме желанието на Испания да сътрудничи по този въпрос“, заяви говорителят на германското вътрешно ведомство Елеонор Петерман. Мадрид не е поискал нищо в замяна, уточни тя. \r\nСделката е част от серия двустранни споразумения, които Германия иска да сключи с партньорите си от ЕС, след като стана ясно, че ще е почти невъзможно да се постигне по-широк договор за целия Съюз, обяснява The Local. \r\nПравителството все още води преговори за подобни договорки с Гърция и Италия. По думите на Петерман, Берлин вече има споразумение с Виена за връщане на мигранти и няма нужда от официален договор с Австрия. \r\nКакто пише изданието, министърът на вътрешните работи Хорст Зеехофер е показал ясно, че иска да има яснота по въпроса до края на юли или началото на август. \r\nThe Local припомня, че двустранните преговори с другите европейски държави са част от компромис, постигнат след тежките спорове по политиката за предоставяне на убежище, които поставиха управляващата коалиция в Германия под въпрос това лято. В най-разгорещения момент на скандала през юни, Зеехофер дори си подаде оставката, преди почти веднага да се откаже да напуска поста си и коалицията. \r\nПревод и редакция:", "date": "2018.08.09", "title": "The Local (Германия): Берлин и Мадрид постигнаха споразумение за връщане на мигрантите"}
{"url": "http://www.focus-news.net/news/2018/08/09/2554463/blagoevgrad-izvarshva-se-kosene-na-trevni-ploshti-po-avtomagistrala-struma-v-uchastaka-novo-delchevo-kulata.html", "text": "Извършва се косене на тревни площи в средната разделителна ивица по автомагистрала „Струма“ в участъка Ново Делчево – Кулата. Това съобщиха за  Радио „Фокус“ – Пирин  от Областно пътно управление – Благоевград. Преминаването трябва да се извършва с повишение до 17.00 часа за срок до 10 август. В област Благоевград няма ремонтни дейности по първокласната, второкласната и третокласната пътна мрежа. Интензивен е трафикът по автомагистрала „Струма“ и главен път Е-79 по направлението София – Кулата. Натоварен е и трафикът по второкласен път-19 Симитли – Гоце Делчев в посока от и за Банско. Няма регистрирани тежки пътни инциденти през нощта. \r\nЛивия НИНОВА", "date": "2018.08.09", "title": "Благоевград: Извършва се косене на тревни площи по автомагистрала „Струма“ в участъка Ново Делчево – Кулата"}
{"url": "http://www.focus-news.net/news/2018/08/09/2554462/kyustendil-dvizhenieto-pri-km-78300-na-avtomagistrala-struma-se-izvarshva-v-edna-lenta-poradi-kratkotrayni-remontni-raboti-na-patnite-platna.html", "text": "Движението при км 78+300 на автомагистрала „Струма“ се осъществява в една лента и в двете посоки поради краткотрайни ремонтни работи на пътните платна. Това съобщиха за  Радио „Фокус“ – Кюстендил  от Областно пътно управление – Кюстендил. Преминаването се извършва с пропускателен режим последователно във вътрешна изпреварваща и във външната активна лента за движение, сигнализирано с пътни знаци и е въведено ограничение на скоростта до 70 км/ч. Временната организация е в сила до 18.00 часа. Трафикът в участъка на автомагистрала „Струма“ и главен път Е-79 в Кюстендилска област е нормално натоварен.  \r\nДвижението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. За срок до 10 август движението по път II-622 в участъка Друмохар – Църварица от км 9+000 до км 27+000 се осъществява с повишено внимание поради извършване на механизиран земен изкоп. \r\nЛивия НИНОВА", "date": "2018.08.09", "title": "Кюстендил: Движението при км 78+300 на автомагистрала „Струма“ се извършва в една лента поради краткотрайни ремонтни работи на пътните платна"}
{"url": "http://www.focus-news.net/news/2018/08/09/2554461/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за  Радио „Фокус“ – Пирин  от Гранична полиция. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.08.09", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/08/09/2554465/kyustendil-vseki-chetvartak-prez-avgust-v-grada-shte-se-sastoyat-kontserti-na-profesionalniya-duhov-orkestar.html", "text": "Всеки четвъртък от месец август ще се състоят концерти на професионалния духов оркестър в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Началният час на концертите е 20.00 часа, а мястото - сцена „Арката” на площад „Велбъжд”. Ръководител на професионалния духов оркестър е Йордан Липчев. Началото на духовите оркестри в Кюстендил се поставя през 1882 година със заповед на Военното министерство, когато биват създадени така наречените музикални взводове с предимно ритуални функции. През 1960 година на датата 18 ноември с решение на изпълнителния комитет на градския народен съвет се създава градски духов оркестър към читалище „Васил Коларов”, днешното читалище „Братство”, на общинска издръжка. В самото началото ролята на духовия оркестър е била да подпомага и симфоничния с 6 щатни музиканти. По случай 25-годишнината от създаването му през 1985 година оркестърът бива удостоен с орден „Кирил и Методи” – 3-та степен за активна изпълнителска и обществена дейност. През годините оркестърът има множество дипломи и плакети – признание за нивото и професионализма на хората, които са част от него. Градският духов оркестър има не малко изяви в страната и чужбина, участва в почти всички инициативи, организирани от община Кюстендил. \r\nВенцеслав ИЛЧЕВ", "date": "2018.08.09", "title": "Кюстендил: Всеки четвъртък през август в града ще се състоят концерти на професионалния духов оркестър"}
{"url": "http://www.focus-news.net/news/2018/08/09/2554466/ministar-nikolina-angelkova-nezavisimo-ot-vremeto-dannite-pokazvat-5-rast-na-turistite.html", "text": "Независимо от времето, данните сочат, че все още страната ни се движи в рамките на 5% очакван ръст. Само за първите 6 месеца има над 3,6 милиона туристи”. Това каза министърът на туризма Николина Ангелкова в предаването  „Здравей, България“  по  Нова телевизия . \r\n„Надявам се и в рамките на месеците юни-септември да имаме този 5% ръст, който залагаме към момента”, заяви Ангелкова. \r\nПо думите ѝ качеството на туристическия продукт всяка година се повишава. „Това се вижда от броя на чуждите туристи, които посещават нашата страна”, допълни министърът. \r\nЩо се отнася до работещите в бранша, Ангелкова заяви: „Не можем да се бъркаме в определянето на заплатите, които бизнесът предлага”.", "date": "2018.08.09", "title": "Министър Николина Ангелкова: Независимо от времето  данните показват 5% ръст на туристите"}
{"url": "http://www.focus-news.net/news/2018/08/09/2554467/smolyan-42-kanabisovi-rasteniya-sa-otkriti-v-dvorno-myasto-do-doma-na-83-godishna-zhena-v-selo-borino.html", "text": "На 8 август 2018 г. при извършена проверка на ул. \"Кавказ\", в дворно място до дома на 83-годишна жена в село Борино е установено, че се отглеждат растения от вида на конопа. Това съобщиха от  ОДМВР - Смолян . При извършване на претърсване и изземване в посочения имот са намерени засадени 42 растения от вида на конопа, които при направения наркополеви тест са реагирали на наркотично вещество - канабис. Растенията са иззети по реда на НПК. Местопроизшествието е посетено от дежурна оперативна група на Районно управление на МВР-Девин. Образувано е досъдебно производство, работата по случая продължава.", "date": "2018.08.09", "title": "Смолян: 42 канабисови растения са открити в дворно място до дома на 83-годишна жена в село Борино"}
{"url": "http://www.focus-news.net/news/2018/08/09/2554464/ministar-nikolina-angelkova-poemame-angazhimenta-da-zategnem-iziskvaniyata-kam-turoperatorite-i-turagentite-za-limitite-na-zastrahovkite.html", "text": "Поемаме ангажимента да затегнем изискванията към туроператорите и турагентите по отношение лимитите на застраховките. В тази  връзка вече сме в контакт с Комисията за финансов надзор. Това каза министърът на туризма Николина Ангелкова в предаването  „Здравей, България“  по  Нова телевизия . \r\n„Законът за съжаление не казва колко трябва да е максимумът на една застраховка. Това се преценява от самия туроператор. Това, което всеки един от нас, потребителите, е длъжен да чете, но не го прави, са всички документи с дребен шрифт, където се вижда лимитът на полицата“, коментира министърът.  \r\nТя добави, че последния случай, при който туристи са измамени с екскурзия до Канада дава основания да помисли за изисквания в закона, които да защитят повече правата на потребителите и да се забрани сключването на договори за сума, която значително надхвърля застрахователната полица.", "date": "2018.08.09", "title": "Министър Николина Ангелкова: Поемаме ангажимента да затегнем изискванията към туроператорите и турагентите за лимитите на застраховките"}
{"url": "http://www.focus-news.net/news/2018/08/09/2554469/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция “Фокус”  от Планинска спасителна служба (ПСС) при БЧК. Преобладава слънчево време, а по билата духа слаб до умерен вятър. Сутрешните температури са от 15 до 16 градуса. От лифтовите съоръжения работят 2 и 4-та линия в Пампорово, кабинковият и Ситняковският лифт в Боровец и Банско.    \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.09", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/09/2554471/montana-ogranicheno-e-dvizhenieto-prez-prohoda-petrohan-za-tezhkotovarni-avtomobili-nad-12-t.html", "text": "Ограничено е  движението по път ІІ-81 Монтана – София през прохода Петрохан за тежкотоварни автомобили над 12 т, съобщиха за  Радио „Фокус“ – Видин  от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки.  \r\nДвижението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срокът за приключване на ремонтните дейности е до края на август. \r\nАнна ЛОЗАНОВА", "date": "2018.08.09", "title": "Монтана: Ограничено е движението през прохода Петрохан за тежкотоварни автомобили над 12 т"}
{"url": "http://www.focus-news.net/news/2018/08/09/2554445/politicoeu-spored-amerikanski-general-iranskite-voenni-ucheniya-sa-poslanie-kam-sasht-vav-vrazka-sas-sanktsiite.html", "text": "Продължаващите военноморски маневри на Иран в Персийския залив, Ормузкия проток и Оманския залив най-вероятно имат за цел „да изпратят послание“ на САЩ в отговор на санкциите, които Вашингтон наложи на Техеран, заяви ръководителят на Централното командване на Въоръжените сили на САЩ (СЕНТКОМ) генерал Джоузеф Вотел, цитиран от  европейската редакция на електронното издание Politico . \r\n„Знаехме, че те се опитват да ни изпратят послание, че имат определени възможности, докато приближаваме периода на санкциите“, обясни Вотел пред журналистите в Министерството на отбраната на САЩ. \r\nМаневрите на иранския военноморски флот се провеждат в Оманския залив, Персийския залив и Ормузкия проток, стратегическия воден път, който Техеран се надява да затвори в случай на конфликт. \r\nДокато „обхватът и мащабът на учението, което видяхме е подобен на други маневри, които са провеждали“, поясни още американският генерал. „Това, което, може би, е малко по-различно е моментът, когато са направени“ – същата седмица, в която американската администрация наложи сериозни санкции на близкоизточната страна за ядрената й програма. \r\nПревод и редакция:", "date": "2018.08.09", "title": "Politico.eu: Според американски генерал иранските военни учения са „послание“ към САЩ във връзка със санкциите"}
{"url": "http://www.focus-news.net/news/2018/08/09/2554473/silistra-v-memorialen-kompleks-voenna-grobnitsa-1916-g-v-tutrakan-shte-se-sastoi-natsionalen-sabor-na-2-septemvri-po-povod-102-godini-ot-tutrakanskata-epopeya.html", "text": "В Мемориален комплекс „Военна гробница - 1916 г.” в Тутракан ще се състои Национален събор. Това съобщиха от пресцентъра на  Общината . Поводът е 102-годишнината от величавата Тутраканска епопея. Организатори са Историческият музей и кметът на Община Тутракан д-р Димитър Стефанов. Националният събор — възпоменание ще се проведе на 2 септември 2018 г. от 11.00 часа в Мемориален комплекс „Военна гробница - 1916 г.”", "date": "2018.08.09", "title": "Силистра: В Мемориален комплекс „Военна гробница - 1916 г.” в Тутракан ще се състои Национален събор на 2 септември по повод 102 години от Тутраканската епопея"}
{"url": "http://www.focus-news.net/news/2018/08/09/2554470/haskovo-arhitekt-todor-grozev-e-naznachen-vremenno-za-glaven-arhitekt-na-obshtinata.html", "text": "Архитект Тодор Грозев е назначен от днес временно за главен архитект на Хасково. Това съобщиха от пресцентъра на  Общината . Заповедта е в сила до връщането на титуляра Деляна Панайотова, която е в болнични от 18 юни 2018 година.", "date": "2018.08.09", "title": "Хасково: Архитект Тодор Грозев е назначен временно за главен архитект на Общината"}
{"url": "http://www.focus-news.net/news/2018/08/09/2554475/pregled-na-osnovnite-temi-vav-velikotarnovskiya-pechat.html", "text": "„Пет двойки си казаха „да“ в деня на трите осмици“, е заглавие от областния всекидневник  „Янтра Днес” . Пет двойки от Велико Търново си казаха заветното “да“ в деня на трите осмици. Влюбените са избрали да сключат граждански брак точно на 08.08.2018, нищо че се пада в сряда. Според момерологията осмицата е символ на стабилност, завършености цялост. Две от двойките се ожениха в Ритуалната зала на Община Велико Търново. Първата церемония беше насрочена за 11.00 часа, а следващата - 30 минути по-късно. \r\n„Нашите депутати и общинари пестят, но и купуват на кредит“, е друг акцент в ежедневника. Депутатите, които представляват великотърновските избиратели, пестят, но и пазаруват имоти и автомобили на кредит. Това показват данните от декларациите, които т. г. те задължително трябва да подадат в Комисията за противодействие на корупцията и за отнемане на незаконно придобито имущество. \r\n„С помощта на дарители в Караисен играят тенис на маса“, е тема от страница 3 на ежедневника. „Три екипа получават финансиане за разкопки на хълма Трапезица“  четем на страници четири в изданието. На страница пет е публикувани материали със заглавие  „Първата InstaQueen Ивомила Петкова е отличник на БЧК и ще учи софтуерно инженерство в СУ“. \r\n„Етър“ подписа с вратар на „ЦСКА“, четем на спортната страница на вестник „Янтра Днес“. \r\n„Отпуснаха 2 млн. лв. за нова пътна връзка между три търновски квартала“, е заглавие от първа страница на другия областен ежедневник -  „Борба“ . С постановление на Министерския съвет се дават 2 млн. лв. за пряк път във Велико Търново, който ще облекчи много трафика в града и ще спести на хиляди хора обиколни маршрути, информираха от кметството. Всеки момент в „Държавен вестник“ ще бъде обнародвано решението за средствата. Трасето от Търговския парк, минаващо край газстанцията в кв. „Зона В“ и пътния възел до Дома за възрастни се чакаше повече от 30 години. Ежегодно пари за него се предвиждаха в инвестиционната програма на общината, но средства така и не оставаха, докато не се намеси правителството. \r\n„Хората от ул. „Дервеня“ искат да се отцепят от града, общината ги загърбила“, е друга тема от ежедневника. Гневни великотърновци искат жилищния им район да се отцепи в града и да се обособи като самостоятелно населено място. Двайсетина души, живущи в района на улица „Дервеня“ и едноименната местност, се събраха вчера на протест, на който поканиха представители на местната власт. На осеяния с кратери и обрасъл с храсти път на поканата им се отзоваха само шефът на местния парламент Венцислав Спирдонов и заместникът му Мирослав Трифонов. \r\n„Старото училище в Царевец ще става модерна фолклорна школа“, „Министерството на културата даде 36 000 лв. за разкопки на Трапезица“, „В Изложбените зали специална книга очаква мнения и предложения за новия център на В. Търново“, са други заглавия от страниците на всекидневника. \r\n„Иван Скерлев пропуска мача с „Черно море“, пуснаха в продажба билетите за мача“, „Любомир Епитропов ще продължи образованието си в САЩ, на 100 метра бруст в Глазгоу записа личен резултат“ и „Академик“ и ОФК „Павликени“ привлякоха млади футболисти, „Янтра“ запази състава и надгради с горнооряховчани“, са акцентите от спортната страница на изданието.", "date": "2018.08.09", "title": "Преглед на основните теми във великотърновския печат"}
{"url": "http://www.focus-news.net/news/2018/08/09/2554428/sadat-shte-gleda-merkite-za-neotklonenie-na-petimata-zadarzhani-ot-grupata-na-dimitar-zhelyazkov-ochite.html", "text": "Апелативният специализиран съд ще гледа днес мерките за неотклонение на петимата от групата на Димитър Желязков - Митьо Очите за рекет и побои, задържани при специализираната операцията в Бургас и южното Черноморие преди седмица.  \r\nЗаседанието е насрочено за 10.00 часа в зала 4 на съда. В събота специализираният наказателен съд ги остави в ареста с постоянна мярка за неотклонение „задържане под стража”. Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас, бяха задържани при акцията на 2 август, когато бяха арестувано общо 20 лица. И петимата са обвинени за участие в организирана престъпна група за палежи, рекет, побои, изнудване и наркотици, за чийто лидер е сочен Димитър Желязков-Очите. \r\nОт всички с обвинения в неизвестност е само общинският съветник от Несебър Пейко Янков, за когото е издадена европейска заповед за арест.", "date": "2018.08.09", "title": "Съдът ще гледа мерките за неотклонение на петимата задържани от групата на Димитър Желязков - Очите"}
{"url": "http://www.focus-news.net/news/2018/08/09/2554476/rumen-guninski-bsp-v-pravets-nyama-da-doyde-i-edin-lev-ot-razpredelenieto-na-sredstvata-za-obshtinite-ot-ms.html", "text": "В Правец няма да дойде и един лев от разпределението на средствата за общините от МС. Това каза по БНР кметът на Правец и член на НС на БСП Румен Гунински, съобщиха от пресцентъра на  НС на БСП . „Силно сме обезпокоени от субективното разпределяне на средствата от централния бюджет за общините. Това е практика години наред. Липсва публичност и не са ясни критериите на разпределение. Последното постановление на МС, с което бяха разпределени пари за общините, е внесено в 20.00 часа на 20 юли без съгласуване между министерствата - в нарушение на устройствения правилник на МС”, допълни той. Гунински заяви, че не само при това разпределение на средства в Правец не са получили лев, а и при предните две от страна на Министерския съвет. „На местно ниво ние не делим хората на БСП или ГЕРБ. Всички са жители на България. С това постановление на МС са ощетени близо 2 милиона жители в страната. Той припомни, че по време на управлението на Пламен Орешарски, при подобно разпределение, общините на ГЕРБ са получили близо 30% от парите, а не както в момента - БСП получават едва 2%. Гунински подчерта, че БСП ще иска от НСОРБ да обсъди на Управителен съвет механизмите на разпределение. „Изравнителната субсидия на над 100 общини е на ниво от 2010 година. НСОРБ иска допълнителни пари, за тези общини”, заключи още той.", "date": "2018.08.09", "title": "Румен Гунински, БСП: В Правец няма да дойде и един лев от разпределението на средствата за общините от МС"}
{"url": "http://www.focus-news.net/news/2018/08/09/2554477/veliko-tarnovo-politsiyata-razsledva-ubiystvoto-na-63-godishen-mazh-ot-lyaskovets.html", "text": "Полицията разследва убийството на 63-годишен мъж от Лясковец. Това съобщиха от  ОДМВР-Велико Търново . Сигнал за случая е получен вчера в 16,15 часа. На адреса незабавно са били изпратени екипи на Спешна помощ и полицията. След пристигането на екипите  на мястото е установен 63-годишен мъж от Лясковец в тежко състояние, с множество травми по тялото. Той незабавно е бил откаран в Спешна помощ – Г. Оряховица, където малко по-късно е починал. Като съпричастен към извършеното деяние е задържан 76-годишен мъж от същия град. Образувано е досъдебно производство. Процесуално следствените действия по случая продължават под ръководството на Окръжна прокуратура.", "date": "2018.08.09", "title": "Велико Търново: Полицията разследва убийството на 63-годишен мъж от Лясковец"}
{"url": "http://www.focus-news.net/news/2018/08/09/2554478/varna-ogranicheno-e-dvizhenieto-na-mps-nad-10-tona-v-uchastak-ot-patya-kranevo-varna.html", "text": "Движението в участъка Кранево – Варна при км 83 е ограничено за движение на моторни превозни средства над 10 тона, предаде репортер на  Радио „Фокус“ – Варна . Обходният маршрут е през Кичево и Оброчище. Добри са условията за пътуване във Варненска област към този час. Времето е ясно, пътните настилки са сухи, видимостта е добра.  \r\nОт Агенция „Пътна инфраструктура“ припомнят, че по път III-904 Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nВъв Варна е спряно движението по част от бул. „Ян Хунияди“, към изхода на града и магистралата след Парк-Музея „Владислав Варненчик“. От кръстовището с бул. „Сливница“ са поставени ограничителни табели поради предстоящи ремонти.  \r\nДиана СТОЕВА", "date": "2018.08.09", "title": "Варна: Ограничено е движението на МПС над 10 тона в участък от пътя Кранево – Варна"}
{"url": "http://www.focus-news.net/news/2018/08/09/2554474/yeni-safak-koy-kolko-teritoriya-kontrolira-v-siriya.html", "text": "Докато Сирия страда заради продължаващия седем години конфликт в страната, през последните четири месеца подкрепяните от САЩ сирийскии кюрдски „Отряди за народна самоотбрана“ (ОНС) и „Работническата партия на Кюрдистан“ (ПКК) са увеличили подконтролната си територия от 25 на 28% от територията на цялата държава, пише  електронното издание на турския вестник Yeni Safak . \r\nСъгласно изчисленията на „Анадолската агенция“, между 18 април и 8 август ОНС/ПКК и сирийските правителствени сили са увеличили своите територии, докато въоръжената опозиция и терористичната групировка „Ислямска държава“ са загубили позиции, отбелязва вестникът. \r\nПрез последните четири месеца, правителството в Дамаск е увеличило с 1% контрола си над Сирия и сега управлява 109 136 кв. км от общо 185 180 кв. км., колкото е цялата територия на държавата, според данните на държавната агенция. Изданието посочва, че режима на Асад, понякога нарушавайки договорките от Астана, си е върнал районите Източна Гута, Дераа и Кюнейтра, които  по-рано бяха на въоръжената опозиция. \r\n„Йени Шафак“ отбелязва, че след турската военна операция „Маслинова клонка“ в началото на тази година ОНС/ПКК са загубили част от подконтролните си райони си, но за сметка на това имат териториални придобивки в източната част на страната. \r\nТерористичната групировка, както я определя турският вестник, с въздушна подкрепа от САЩ, е разпространила властта си в Сирия над 55 967 кв. км. от 51 379 кв. км. в началото на разглеждания период, или 27,7% от територията на страната от 25%. \r\nТерористичната групировка „Ислямска държава“ от своя страна, в момента присъства в три различни сирийски района, с обща площ 6 040 кв. км. През посочения период тя е загубила около 3700 кв. км. и сега контролира едва 3,3% от цялата територия на страната, сочат данните на изданието. \r\nДнес ИД продължава да е активна в няколко села на изток от река Ефрат, източните селски райони на провинция Хомс и някои квартали на Ас Сувейда, отбелязва „Йени Шафак“. \r\nСлед като загуби предградието на Дамаск Източна Гута през април, въоръжената опозиция и антиправителствените сили се евакуираха и от провинции Дераа и Кюнейтра след споразумение с Русия и Дамаск. Съгласно данните на вестника, опозицията в момента контролира 18,625 кв. км., или 10% от територията на Сирия. Тя все още властва в североизточната провинция Идлиб, Западно Алепо, северните селски райони на Туркменската планина и Латакия и региона Ат Танф, в близост до границата на Сирия с Ирак и Йордания. \r\nИзданието отбелязва, че 4147 кв. км. от 18 625-те километра, контролирани от въоръжената опозиция, са зоните, освободени в хода на турските военни операции „Щита на Ефрат“ и „Маслинова клонка“. Още 7700 кв. км. в източносирийския район Ат Танф пък са под контрола на подкрепяните от САЩ въоръжени формирования. \r\nПревод и редакция:", "date": "2018.08.09", "title": "Yeni Safak: Кой колко територия контролира в Сирия"}
{"url": "http://www.focus-news.net/news/2018/08/09/2554468/vecher-makedoniya-demokratsiyai-v-makedoniya-zhiveyat-18-hilyadi-robi.html", "text": "В Македония, в условия на съвременно робство, живеят около 18 хиляди лица, или 8,7 от хиляда македонски граждани са роби, показва Глобалният индекс за робство за 2018 година, изработен от ООН и Фондация Walk Free. Страната е на трето място сред страните от Европа и Централна Азия по този показател. В тази група преди Македония са само Туркменистан и Беларус, а най-малко роби има в Люксемург, където само 1,5 от хиляда души са в това положение, пише  електронното издание на македонския вестник „Вечер“ . \r\nЩо се отнася до отговора на правителството на този проблем, македонското е оценено с БББ. \r\n\"Правителството изпълнява основните компоненти на всеобхватен отговор на някои форми на модерно робство, предоставя услуги за подкрепа на жертвите, има силен отговор на съдебните органи, има доказателства за координация и сътрудничество и защита на уязвимите групи от населението. Правителствата могат да започнат да се занимават с проблема с робството при процедурите за възлагане на обществени поръчки или с търговските субекти на тяхна територия. Може да има доказателства, че някои правителствени политики и практики могат да криминализират и / или резултатите при депортация на жертвите\", се посочва в обяснението за това какво означава оценката на БББ. \r\nРезултатите от световния доклад показват, че повече от 40 милиона в момента живеят в някаква форма на робство  - най-вече в Азия и Африка. Но има и хора, които живеят в робство в части от света, където не се очаква, като Съединените щати, където  те са около 400 хиляди души. \r\nФондация Walk Free отбелязва, че няма общоприето правно определение за съвременно робство, но терминът се използва за описание на специфична съвкупност от обстоятелства, които се считат за ключови за разпознаване на робството в съвременния свят. То се определя като се вземат предвид следните критерии: контрабанда на хора, принудителен труд, робство, определено с международната конвенция за робството от 1926 г., дългово робство, принудителен брак и детски труд. \r\nОценките в проучването се основават на разнообразни официални статистически данни на национално и международно равнище, но и с разговори с повече от 70 000 души. Данните от доклада показват, че 71% от съвременните роби са жени, докато 29% са мъже. Повече от 15 милиона души са в принудителни бракове, което е форма на робство, а около 25 милиона са принудени да работят без парична компенсация, свобода на движение и основни човешки права. \r\nКогато става въпрос за конкретни страни, в които живеят най-много хора в съвременно робство, на първо място е Северна Корея, следвана от Еритрея, Бурунди, Централноафриканската република и Афганистан. Що се отнася до арабските държави, проблемът е липсата на релевантни данни, въпреки че има многобройни медийни съобщения за робски труд, но и фактът, че повече от 17 милиона чуждестранни работници работят в ужасни условия там. \r\nРобският труд също е важна част от световната икономика, което се потвърждава от факта, че страните-членки на Г-20 в рамките на една година внасят стоки, произведени с  робски труд, на стойност 354 млрд. долара. Поразително е твърдението, че лаптопите са на първо място сред стоките, произведени от несвободни хора. След тях са дрехите, а на трето място е рибата, следвана от какаото и захарната тръстика. \r\nВ заключението си Фондацията отбелязва, че е шокиращо, доколко съвременното робство е разпространено в най-развитите държави на света. Европа се отличава с това, че там то се толерира най-малко, а освен това властите на страните от Стария континент реагират бързо на подобни прояви и приемат подходящи закони за борба с модерното робство. \r\nПревод и редакция:", "date": "2018.08.09", "title": "„Вечер“ (Македония): Демокрация? В Македония живеят 18 хиляди роби"}
{"url": "http://www.focus-news.net/news/2018/08/09/2554479/tehnicheskiyat-ucheben-tsentar-na-chez-razpredelenie-vze-litsenz-druzhestvoto-shte-predlaga-profesionalni-kvalifikatsii-za-8-profesii-saglasno-darzhavniya-obrazovatelen-standart.html", "text": "Техническият учебен център на ЧЕЗ Разпределение България получи Лицензия от Националната агенция за професионално образование (НАПОО). Това съобщиха от пресцентъра на  ЧЕЗ . В резултат бъдещи и настоящи електротехници могат да придобиват знания и опит в сферата на електроенергетиката в центъра и да получат професионална квалификация по професии и специалности в съответствие със Закона за професионалното образование и обучение.  \r\nЛицензията включва 8 професии и 12 специалности в областта на електроенергетиката, екологията, информационните технологии, заваряването и подемно-транспортната техника. \r\nУчебният център се състои от технически полигон, който включва реална симулация на електроразпределителната мрежа и изградени осем обекта за практическо обучение, както и специализирани учебни зали. Сред основните цели на центъра са развитие на служителите на ЧЕЗ Разпределение чрез професионално обучение, формиране на политика и практика за обучение през целия живот в съответствие с Европейската стратегия по заетостта и Меморандума за учене през целия живот, повишаване на квалификацията, подобряване на компетентността и конкурентоспособността на електротехниците, обучение на служители на подизпълнители, партньорство с образователни институции и държавни организации и други. \r\n\"Секторът се нуждае от специалисти, а това че е стратегически и рисков прави качественото обучение изключително важно. Получената лицензия е доказателство за нашите възможности в тази посока. В Техническия учебен център, в реална бизнес среда, предлагаме професионална квалификация и преквалификация на служители и партньори, а модерната база в центъра вече предизвика интерес у млади хора към професията.“, каза Меглена Велинова, ръководител на Техническия учебен център към ЧЕЗ Разпределение България.  \r\nЛицензията на учебния център беше връчена от Емилияна Димитрова, председател на НАПОО. Агенцията е орган на Министерския съвет, който отговаря за качеството на професионалното образование и обучение и съответствието му с държавния образователен стандарт.", "date": "2018.08.09", "title": "Техническият учебен център на ЧЕЗ Разпределение взе лиценз, дружеството ще предлага професионални квалификации за 8 професии съгласно държавния образователен стандарт"}
{"url": "http://www.focus-news.net/news/2018/08/09/2554480/blagoevgrad-105-rasteniya-kanabis-sa-otkriti-pri-proverka-na-obezlesen-uchastak-v-mestnostta-yurto.html", "text": "105 растения канабис са открити при проверка на обезлесен участък в местността Юрто. Това съобщиха от  ОДМВР - Благоевград . Проверката е извършена на 8 август 2018 г. в местността Юрто в землището на село Драгуш, община Петрич. В обезлесен участък на Държавен горски фонд, от полицейски служители на РУ - Петрич, са намерени засадени около 105 тревисти растения, които след направен полеви тест са реагирали положително на канабис с общо тегло около 540 килограма. За случая е уведомена РП - Петрич. Образувано е досъдебно производство.", "date": "2018.08.09", "title": "Благоевград: 105 растения канабис са открити при проверка на обезлесен участък в местността Юрто"}
{"url": "http://www.focus-news.net/news/2018/08/09/2554484/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В Македония, в условия на съвременно робство, живеят около 18 хиляди лица, или 8,7 от хиляда македонски граждани са роби, показва Глобалният индекс за робство за 2018 година, изработен от ООН и Фондация Walk Free. Страната е на трето място сред страните от Европа и Централна Азия по този показател. В тази група преди Македония са само Туркменистан и Беларус, а най-малко роби има в Люксемург, където само 1,5 от хиляда души са в това положение, пише  електронното издание на македонския вестник „Вечер“ . \r\nЩо се отнася до отговора на правителството на този проблем, македонското е оценено с БББ. \r\n\"Правителството изпълнява основните компоненти на всеобхватен отговор на някои форми на модерно робство, предоставя услуги за подкрепа на жертвите, има силен отговор на съдебните органи, има доказателства за координация и сътрудничество и защита на уязвимите групи от населението. Правителствата могат да започнат да се занимават с проблема с робството при процедурите за възлагане на обществени поръчки или с търговските субекти на тяхна територия. Може да има доказателства, че някои правителствени политики и практики могат да криминализират и / или резултатите при депортация на жертвите\", се посочва в обяснението за това какво означава оценката на БББ. \r\nРезултатите от световния доклад показват, че повече от 40 милиона в момента живеят в някаква форма на робство  - най-вече в Азия и Африка. Но има и хора, които живеят в робство в части от света, където не се очаква, като Съединените щати, където  те са около 400 хиляди души. \r\nФондация Walk Free отбелязва, че няма общоприето правно определение за съвременно робство, но терминът се използва за описание на специфична съвкупност от обстоятелства, които се считат за ключови за разпознаване на робството в съвременния свят. То се определя като се вземат предвид следните критерии: контрабанда на хора, принудителен труд, робство, определено с международната конвенция за робството от 1926 г., дългово робство, принудителен брак и детски труд. \r\nОценките в проучването се основават на разнообразни официални статистически данни на национално и международно равнище, но и с разговори с повече от 70 000 души. Данните от доклада показват, че 71% от съвременните роби са жени, докато 29% са мъже. Повече от 15 милиона души са в принудителни бракове, което е форма на робство, а около 25 милиона са принудени да работят без парична компенсация, свобода на движение и основни човешки права. \r\nКогато става въпрос за конкретни страни, в които живеят най-много хора в съвременно робство, на първо място е Северна Корея, следвана от Еритрея, Бурунди, Централноафриканската република и Афганистан. Що се отнася до арабските държави, проблемът е липсата на релевантни данни, въпреки че има многобройни медийни съобщения за робски труд, но и фактът, че повече от 17 милиона чуждестранни работници работят в ужасни условия там. \r\nРобският труд също е важна част от световната икономика, което се потвърждава от факта, че страните-членки на Г-20 в рамките на една година внасят стоки, произведени с  робски труд, на стойност 354 млрд. долара. Поразително е твърдението, че лаптопите са на първо място сред стоките, произведени от несвободни хора. След тях са дрехите, а на трето място е рибата, следвана от какаото и захарната тръстика. \r\nВ заключението си Фондацията отбелязва, че е шокиращо, доколко съвременното робство е разпространено в най-развитите държави на света. Европа се отличава с това, че там то се толерира най-малко, а освен това властите на страните от Стария континент реагират бързо на подобни прояви и приемат подходящи закони за борба с модерното робство. \r\n*** Докато Сирия страда заради продължаващия седем години конфликт в страната, през последните четири месеца подкрепяните от САЩ сирийскии кюрдски „Отряди за народна самоотбрана“ (ОНС) и „Работническата партия на Кюрдистан“ (ПКК) са увеличили подконтролната си територия от 25 на 28% от територията на цялата държава, пише  електронното издание на турския вестник Yeni Safak . \r\nСъгласно изчисленията на „Анадолската агенция“, между 18 април и 8 август ОНС/ПКК и сирийските правителствени сили са увеличили своите територии, докато въоръжената опозиция и терористичната групировка „Ислямска държава“ са загубили позиции, отбелязва вестникът. \r\nПрез последните четири месеца, правителството в Дамаск е увеличило с 1% контрола си над Сирия и сега управлява 109 136 кв. км от общо 185 180 кв. км., колкото е цялата територия на държавата, според данните на държавната агенция. Изданието посочва, че режима на Асад, понякога нарушавайки договорките от Астана, си е върнал районите Източна Гута, Дераа и Кюнейтра, които  по-рано бяха на въоръжената опозиция. \r\n„Йени Шафак“ отбелязва, че след турската военна операция „Маслинова клонка“ в началото на тази година ОНС/ПКК са загубили част от подконтролните си райони си, но за сметка на това имат териториални придобивки в източната част на страната. \r\nТерористичната групировка, както я определя турският вестник, с въздушна подкрепа от САЩ, е разпространила властта си в Сирия над 55 967 кв. км. от 51 379 кв. км. в началото на разглеждания период, или 27,7% от територията на страната от 25%. \r\nТерористичната групировка „Ислямска държава“ от своя страна, в момента присъства в три различни сирийски района, с обща площ 6 040 кв. км. През посочения период тя е загубила около 3700 кв. км. и сега контролира едва 3,3% от цялата територия на страната, сочат данните на изданието. \r\nДнес ИД продължава да е активна в няколко села на изток от река Ефрат, източните селски райони на провинция Хомс и някои квартали на Ас Сувейда, отбелязва „Йени Шафак“. \r\nСлед като загуби предградието на Дамаск Източна Гута през април, въоръжената опозиция и антиправителствените сили се евакуираха и от провинции Дераа и Кюнейтра след споразумение с Русия и Дамаск. Съгласно данните на вестника, опозицията в момента контролира 18,625 кв. км., или 10% от територията на Сирия. Тя все още властва в североизточната провинция Идлиб, Западно Алепо, северните селски райони на Туркменската планина и Латакия и региона Ат Танф, в близост до границата на Сирия с Ирак и Йордания. \r\nИзданието отбелязва, че 4147 кв. км. от 18 625-те километра, контролирани от въоръжената опозиция, са зоните, освободени в хода на турските военни операции „Щита на Ефрат“ и „Маслинова клонка“. Още 7700 кв. км. в източносирийския район Ат Танф пък са под контрола на подкрепяните от САЩ въоръжени формирования. \r\n*** Чешкото правителство даде малко повече от дин милион евро (1.15 милиона долара) на Босна и Херцеговина (БиХ) за граничната й сигурност и борбата с нелегалната миграция, съобщи чешкият посланик в Сараево Якуб Скалник. След церемонията по подписването на меморандума, министърът на сигурността на БиХ  Драган Меткич отбеляза важността на дарението и подчерта, че един от текущите приоритети на страната е граничната сигурност, пише  електронното издание Sarajevo Times . \r\nПарите ще бъдат използвани за безпилотни летателни апарати, термовизионни охранителни камери, сърдечни детектори и други устройства за наблюдение, които ще покрият няколко километра, добави Меткич. \r\nОт своя страна, Скалник заяви, че помощта за страните от Западните Балкани в продължение на много години един от приоритетите на чешкото правителство. \r\n\"Имаме задължение да помогнем на страните по балканския маршрут, който се използва от мигрантите, които се опитват да влязат в Европейския съюз\", обясни дипломатът. \r\nМеткич подчерта необходимостта да се наемат още 2000 полицейски служители на границите на БиХ, за да се установи пълен контрол върху местата с най-голям миграционен натиск. \r\nПо неговите думи, Министерството на сигурността на БиХ е регистрирало 10,103 имигранти, които са влезли от 1 януари, а около 60% вече са напуснали страната. Около 80% от мигрантите влизат от източната граница със Сърбия и са с произход главно от Пакистан, Сирия и Иран. \r\nСтотици хиляди мигранти преминаха през т.нар. Балкански маршрут след 2015 г., опитвайки се да стигнат до Западна Европа. Първоначално БиХ не беше част от този маршрут. Мигрантите обаче се насочиха към страната през последните месеци, опитвайки се да избягват по-силно охранявани маршрути и граници на Балканите, обяснява Sarajevo Times. \r\n***  Лекари потвърдиха смъртта на още двама души от Западнонилска треска в Гърция, като и в двата случая става дума за над осемдесетгодишни жители на Западна Атика, пише  електронното издание на вестник Kathimerini . \r\nОт началото на летния сезон в Гърция са регистрирани 55 случая на заразяване с пренасяния от комари вирус, сочат данните на Центъра за контрол и превенция на заразите. \r\nДванадесет от тях все още се лекуват в болнични заведения, тъй като треската е засегнала централната им нервна система. Четирима са в тежко състояние, отбелязва изданието. \r\nВ сряда гръцкия Съюз на общините и общностите излезе със съобщение, в което критикува регионалните власти на Атика за това, че не са успели да проведат широкомащабни мерки за контрол на комарите навреме за размножителния сезон.", "date": "2018.08.09", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/09/2554486/pregled-na-osnovnite-temi-vav-varnenskiya-pechat.html", "text": "„15 двойки се врекоха във вярност на 8.08“, е водещото заглавие в днешния брой на вестник  „Черно море“ . „Вчерашната дата бе много символична, тъй като комбинацията от три осмици определено привлича младоженците. 15 двойки си казаха „Да“ на 8.08., каза Янна Иванова, организатор „Венчавки“ в Ритуална зала Варна. Техните предпочитания са по-скоро към музикална програма, отколкото само формално да се подпишат. Звучаха Менделсон, „На многая лета“, последвани от съвременни парчета“, се съобщава в информацията.  \r\n„Любо Киров представя новия си албум в Летния театър“, четем още в броя. На 16 август певецът ще представи на варненци новия си албум „Както преди“.  \r\n„Рибари се оплакват от липса на улов“, е водещото заглавие на трета страница. Рибата е намаляла. Това е факт, категорични са рибари от Шабла и Балчик, които все по-трудно успяват да уловят нещо от Черно море. Големите надежди за сафрид и чернокоп за миналата година не се оправдали, а тази не излиза и карагьоз. Обяснението търсят в температурните промени.  \r\n„Варна е на второ място по въведени в експлоатация сгради“, е друга тема в изданието. По предварителни данни на Националния статистически институт (НСИ) през юни индексът на продукцията в сектор „Строителство“, изчислен въз основа на сезонни данни, е с 0,7 % под равнището от предходния месец. Календарните данни показват намаление от 2,9 % на строителната продукция през юни 2018 г. в сравнение със същия месец на 2017 г.  \r\n„Спукана гума предизвика меле на пътя до Харамията“, се съобщава още в днешния брой на вестника. Трима души пострадаха при пътен инцидент по пътя Бургас – Варна, на 100 – 200 метра след Харамията посока АМ „Черно море“. Причината за катастрофата е спукана гума на варненски „Опел Вектра“. Шофьорът изгубил контрол над автомобила и се блъснал във „Фиат Пунто“. Инцидентът стана малко след 7 ч. сутринта вчера и предизвика голямо задръстване на пътя в двете посоки.", "date": "2018.08.09", "title": "Преглед на основните теми във варненския печат"}
{"url": "http://www.focus-news.net/news/2018/08/09/2554485/dobrich-okolo-35-ot-vodoprovodnata-mrezha-po-lot-2-sa-izpalneni-v-ramkite-na-proekta-za-obnovyavane-na-vodniya-sektor-v-grada.html", "text": "Около 35% от водопроводната мрежа по лот 2 са изпълнени в рамките на проекта за обновяване на водния сектор. Данните бяха представени на междинна пресконференция, на която беше отчетен напредъкът на дейностите по „Интегриран проект за подобряване на водния сектор в град Добрич - фаза 1”, финансиран от Оперативна програма „Околна среда 2014-2020 г.“, предаде кореспондентът на  Радио „Фокус” – Варна . Проектът се изпълнява от Община град Добрич и е най-мащабният досега, като общата му стойност е 114.9 млн. лева, от които безвъзмездната финансова помощ е в размер на 86.2 млн. лева. „Общата дължина на водопроводната мрежа по лот 2 е 45.6 км, изпълнени са 15.9 км. 11 екипа работят на място. Изпълнени са също 1 064 домови отклонения”, съобщи ръководителят на Интегрирания проект за подобряване на водния сектор инж. Живко Неделев. Започнало е и полагането на асфалт по улиците, където се работи. Тези дейности се очаква да приключат до средата на септември. По лот 3 с обща дължина 29.8 км до момента са изпълнени 18.4 км водопроводна мрежа, което е приблизително 62% от общия обем. Изпълнени са 930 домови отклонения. По лот 1 на 4 юли е подписан договор за проектиране на канализационни колектори и водопроводна мрежа. До 60 дни от тази дата трябва да приключат проектантските дейности, след което ще се пристъпи към строителство. Срокът за приключването му е 360 дни. По отношение на Помпената станция „Врачанци“ изпълнен е техническият проект, подписан е протокол и са започнали строителни дейности при почти всички сгради и съоръжения. Предвидените резултати при изпълнение на проекта са реконструкция на Пречиствателна станция за отпадни води - Добрич, която ще обслужва над 92 498 жители, рехабилитация на 6.4 км канализационна мрежа, в това число 3 главни колектора и 3 канализационни помнени станции, рехабилитация на 79.7 км второстепенна водоснабдителна мрежа. 92 498 жители ще имат достъп до подобрено водоснабдяване. \r\nЖулиета НИКОЛОВА", "date": "2018.08.09", "title": "Добрич: Около 35% от водопроводната мрежа по лот 2 са изпълнени в рамките на проекта за обновяване на водния сектор в града"}
{"url": "http://www.focus-news.net/news/2018/08/09/2554482/blagoevgrad-7-godishno-dete-e-s-komotsio-sled-katastrofata-v-rayona-na-kresnenskoto-defile.html", "text": "7-годишно момиче е с комоцио след катастрофата в района на Кресненското дефиле, настанено е за лечение в Многопрофилна болница за активно лечение – Благоевград, съобщиха от  ОД на МВР – Благоевград . Пострадали са още водачът на единият лек автомобил, участвал в пътния инцидент, който е с фрактура на прешлен и другият водач на лек автомобил, който е с порезна рана на ръката - и двамата са без опасност за живота. „Фокус“ припомня : \r\nОколо 14.18 часа на 8 август на главен път Е-79 в района на жп гара „Пейо Яворов“ лек автомобил с 27-годишен водач от село Катунци, движейки се в посока от град Благоевград към град Кресна навлиза в лентата за насрещно движение и се блъска с друг лек автомобил, управляван от 44-годишен румънски гражданин, движещ се в посока Благоевград. В резултат на удара единият лек автомобил отскача и се удря в крайпътен скат.", "date": "2018.08.09", "title": "Благоевград: 7-годишно дете е с комоцио след катастрофата в района на Кресненското дефиле"}
{"url": "http://www.focus-news.net/news/2018/08/09/2554481/sarajevo-times-chehiya-finansira-zashtitata-na-granitsite-na-bih-i-borbata-sreshtu-nelegalnata-migratsiya.html", "text": "Чешкото правителство даде малко повече от дин милион евро (1.15 милиона долара) на Босна и Херцеговина (БиХ) за граничната й сигурност и борбата с нелегалната миграция, съобщи чешкият посланик в Сараево Якуб Скалник. След церемонията по подписването на меморандума, министърът на сигурността на БиХ  Драган Меткич отбеляза важността на дарението и подчерта, че един от текущите приоритети на страната е граничната сигурност, пише  електронното издание Sarajevo Times . \r\nПарите ще бъдат използвани за безпилотни летателни апарати, термовизионни охранителни камери, сърдечни детектори и други устройства за наблюдение, които ще покрият няколко километра, добави Меткич. \r\nОт своя страна, Скалник заяви, че помощта за страните от Западните Балкани в продължение на много години един от приоритетите на чешкото правителство. \r\n\"Имаме задължение да помогнем на страните по балканския маршрут, който се използва от мигрантите, които се опитват да влязат в Европейския съюз\", обясни дипломатът. \r\nМеткич подчерта необходимостта да се наемат още 2000 полицейски служители на границите на БиХ, за да се установи пълен контрол върху местата с най-голям миграционен натиск. \r\nПо неговите думи, Министерството на сигурността на БиХ е регистрирало 10,103 имигранти, които са влезли от 1 януари, а около 60% вече са напуснали страната. Около 80% от мигрантите влизат от източната граница със Сърбия и са с произход главно от Пакистан, Сирия и Иран. \r\nСтотици хиляди мигранти преминаха през т.нар. Балкански маршрут след 2015 г., опитвайки се да стигнат до Западна Европа. Първоначално БиХ не беше част от този маршрут. Мигрантите обаче се насочиха към страната през последните месеци, опитвайки се да избягват по-силно охранявани маршрути и граници на Балканите, обяснява Sarajevo Times. \r\nПревод и редакция:", "date": "2018.08.09", "title": "Sarajevo Times: Чехия финансира защитата на границите на БиХ и борбата срещу нелегалната миграция"}
{"url": "http://www.focus-news.net/news/2018/08/09/2554488/burgas-aktrisata-stoyanka-mutafova-shte-predstavi-v-pomorie-biografichnata-si-kniga-dobar-vecher-stoletie-moe-na-11-avgust.html", "text": "На 11 август 2018 г. любимата актриса на поколения българи Стоянка Мутафова ще гостува в Поморие, за да се срещне със своите почитатели и да представи биографичната си книга „Добър вечер, столетие мое!“. Това съобщиха от пресцентъра на  Община Поморие . От 19.00 часа в залата на Народно читалище „Просвета 1888“ легендарната артистка ще разкаже искрено и с чувство за хумор за себе си и за хората, с които е живяла и работила. Мемоарите ѝ са своеобразна галерия на нейното столетие – родена през 1922 година, тя и до днес, на 95-годишна възраст, продължава да играе на театралната сцена и да прави турнета. \r\nКнигата представя живота на Стоянка Мутафова – бурен, превратен и интересен, изпълнен със смешни и тъжни моменти и с много предизвикателства и успехи. Особено ценни са разсъжденията  за смисъла на живота, за цената на успеха, за любовта и отношенията между хората. Те показват актрисата в една нова и непозната светлина. \r\nВходът е свободен. Срещата ще се състои на 11 август 2018 г. от 19.00 часа в залата на  Народно читалище „Просвета 1888“.", "date": "2018.08.09", "title": "Бургас: Актрисата Стоянка Мутафова ще представи в Поморие биографичната си книга „Добър вечер, столетие мое!“ на 11 август"}
{"url": "http://www.focus-news.net/news/2018/08/09/2554483/karthimerini-oshte-dvama-dushi-pochinaha-ot-zapadnonilska-treska-v-gartsiya.html", "text": "Лекари потвърдиха смъртта на още двама души от Западнонилска треска в Гърция, като и в двата случая става дума за над осемдесетгодишни жители на Западна Атика, пише  електронното издание на вестник Kathimerini . \r\nОт началото на летния сезон в Гърция са регистрирани 55 случая на заразяване с пренасяния от комари вирус, сочат данните на Центъра за контрол и превенция на заразите. \r\nДванадесет от тях все още се лекуват в болнични заведения, тъй като треската е засегнала централната им нервна система. Четирима са в тежко състояние, отбелязва изданието. \r\nВ сряда гръцкия Съюз на общините и общностите излезе със съобщение, в което критикува регионалните власти на Атика за това, че не са успели да проведат широкомащабни мерки за контрол на комарите навреме за размножителния сезон. \r\nПревод и редакция:", "date": "2018.08.09", "title": "Karthimerini: Още двама души починаха от Западнонилска треска в Гърция"}
{"url": "http://www.focus-news.net/news/2018/08/09/2554487/blagoevgrad-sreshtata-za-teglene-na-zhrebiya-za-vi-mezhdunaroden-detski-futbolen-turnir-shte-se-provede-v-obshtinata.html", "text": "Срещата за теглене на жребия за VI Международен детски футболен турнир „Купите на Община Благоевград“ ще се проведе в зала №101 на Общината от 12.00 часа. Това съобщиха от пресцентъра на  Община Благоевград .", "date": "2018.08.09", "title": "Благоевград: Срещата за теглене на жребия за VI Международен детски футболен турнир ще се проведе в Общината"}
{"url": "http://www.focus-news.net/news/2018/08/09/2554490/burgas-blizo-1-ton-nelegalen-alkohol-sa-izzeli-mitnicheski-sluzhiteli-ot-garazh-v-obshtina-nesebar.html", "text": "910 литра нелегален етилов алкохол са иззели служители от митническа мобилна група от гараж в частен имот на територията на община Несебър. Това съобщиха от пресцентъра на  Агенция \"Митници\" . \r\nНелегалният алкохол е открит при проверка на 5 август 2018 г. в рамките на засиления контрол срещу нерегламентирано производство и търговия с акцизни стоки в района на Черноморието. При извършената проверка в частния имот с прилежащи помещения, митническите служители откриват в гараж на двора 7 ПВЦ бидона, съдържащи жълтеникава течност с мирис на етилов алкохол, с общо количество 910 литра. Измереното на място алкохолно съдържание на продукта е 41 % vol. \r\nЗа алкохола не са представени никакви документи за произход и платен акциз по Закона за акцизите и данъчните складове. Нелегалният алкохол е иззет. Взети са проби за лабораторен анализ. След излизане на резултатите от лабораторните експертизи ще бъде образувано административнонаказателно производство по случая.", "date": "2018.08.09", "title": "Бургас: Близо 1 тон нелегален алкохол са иззели митнически служители от гараж в община Несебър"}
{"url": "http://www.focus-news.net/news/2018/08/09/2554491/kyustendil-obshtina-dupnitsa-se-vklyuchva-v-lyatnata-kampaniya-na-rzi-kyustendil-za-bezplatni-izsledvaniya-za-spin.html", "text": "Община Дупница се включва в Лятната анти СПИН кампания на РЗИ – Кюстендил. Това съобщи за  Радио „Фокус“ – Кюстендил  Христо Апостолов, експерт „Връзки с обществеността“ в Общината. На 10 август от 10.00 до 14.00 часа на площад „Свобода” са предвидени да се проведат редица анонимни и безплатни изследвания – за носителство на ХИВ, на количеството на въглероден окис в издишания въздух при пушачите, както и консултации. Ще бъдат разпространени и здравно-образователни материали.", "date": "2018.08.09", "title": "Кюстендил: Община Дупница се включва в Лятната кампания на РЗИ – Кюстендил за безплатни изследвания за СПИН"}
{"url": "http://www.focus-news.net/news/2018/08/09/2554492/d-r-yanka-draganova-rzi-varna-otchita-se-rast-v-broya-na-bolnite-ot-laymska-borelioza-v-oblastta-ot-nachaloto-na-2018-godina.html", "text": "От началото на тази година във Варна и областта се отчита ръст в броя на болните от лаймска борелиоза в сравнение с 2017 година. Това каза в интервю за  Радио „Фокус“ – Варна  началникът на Дирекция „Надзор на заразните болести“ в Регионалната здравна инспекция (РЗИ) д-р Янка Драганова. По думите ѝ от януари до края на юни в морския град са отчетени 25 заболели лица. „В сравнение с миналата година увеличението е значително, тъй като за цялата минала година случаите са общо 27“, обясни специалистът. Според данните на РЗИ ухапаните от кърлежи от началото на 2018 г. са 1070. Заболелите от марсилска треска са 16 за същия период.  \r\n„Лаймската борелиоза е полисистемно заболяване, уврежда много органи\", каза още д-р Драганова. Тя добави, че болестта протича в четири стадия, като инкубационният период е от три до 35 дни. Тогава се проявяват първите симптоми, но те са неспецифични – отпадналост, леко повишаване на температурата, болки в ставите. Може да премине като грипоподобно заболяване, с главоболие, но един от най-характерните белези е образуването на специфичен образ на мястото на ухапване от кърлеж. Съветът на д-р Драганова е при съмнения хората да търсят незабавно помощ при личните си лекари. \r\nДиана СТОЕВА", "date": "2018.08.09", "title": "Д-р Янка Драганова, РЗИ - Варна: Отчита се ръст в броя на болните от лаймска борелиоза в областта от началото на 2018 година"}
{"url": "http://www.focus-news.net/news/2018/08/09/2554497/gd-granichna-politsiya-trafikat-e-intenziven-na-izhod-za-leki-koli-na-gkpp-makaza-i-na-izhod-za-tovarni-avtomobili-na-gkpp-kulata-kapitan-andreevo-i-dunav-most-ruse.html", "text": "На българо-гръцката граница, на ГКПП \"Маказа\" трафикът е интензивен на изход за леки автомобили, на ГКПП \"Кулата\" трафикът е интензивен на изход за товарни автомобили. Това съобщиха от пресцентър на  ГД \"Гранична полиция\" . На ГКПП \"Капитан Андреево\" на българо-турската и на ГКПП \"Дунав мост-Русе\" на българо-румънската граница трафикът също е интензивен на изход за товарни автомобили.  \r\nНа българо-сръбската и българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД, до 25 август 2018 г. ще бъде извършван ремонт на участък от пътя преди ГКПП \"Дунав мост-Видин\". За този период временно движението ще се осъществява двупосочно в едно платно.", "date": "2018.08.09", "title": "ГД \"Гранична полиция\": Трафикът е интензивен на изход за леки коли на ГКПП \"Маказа\" и на изход за товарни автомобили на ГКПП \"Кулата\", \"Капитан Андреево\" и \"Дунав мост-Русе\""}
{"url": "http://www.focus-news.net/news/2018/08/09/2554493/slavka-chakarova-otmeneno-e-chastichnoto-bedstvenoto-polozhenie-v-obshtina-chepelare.html", "text": "Тази сутрин е отменено частичното бедственото положение в община Чепеларе. Това каза за  Агенция „Фокус“  кметът на Чепеларе Славка Чакърова. Тя уточни, че хората, които почистват и обрушват терена по главния път до село Забърдо са работили до късно в сряда.  „От понеделник започват проучвателните дейности и изготвянето на проекта за финансиране за трайно решение на проблема, за да може да кандидатстваме към Междуведомствената комисия по бедствия и аварии“, обясни Славка Чакърова.  \r\nМариела РУСЕВА", "date": "2018.08.09", "title": "Славка Чакърова: Отменено е частичното бедственото положение в община Чепеларе"}
{"url": "http://www.focus-news.net/news/2018/08/09/2554494/poveche-ot-2-300-gorski-sluzhiteli-sa-v-gotovnost-za-reaktsiya-pri-gorski-pozhari-v-stranata-osigureni-sa-denonoshtni-dezhurstva-za-poluchavane-na-signali.html", "text": "Повече от 2 300 горски служители от регионалните дирекции по горите, държавните предприятия и държавните горски и ловни стопанства са в готовност за реакция при горски пожари. Това съобщиха от пресцентъра на  Изпълнителната агенция по горите . В изпълнение на издадените заповеди за обявяване на пожароопасен сезон отговорните институции са осигурили денонощни дежурства за получаване на сигнали за възникнали горски пожари. \r\nСтруктурите на Изпълнителна агенция по горите и Главна дирекция „Пожарна безопасност и защита на населението” извършиха съвместни проверки във всички горски територии за хода на изпълнението на предвидените мерки за превенция на горски пожари, както и за изготвянето на оперативните планове за действие при възникване на пожари. Особено внимание се обръща на направата на нови и поддържане на стари просеки, минерализовани ивици и лесокултурни прегради. Проследено е почистването на сухите треви покрай жп линии, пътища и линейни съоръжения, както и отстраняването на сухата и паднала дървесина в насажденията и културите от висок клас на пожарна опасност. \r\nУведомени са кметствата за подготвянето на доброволни формирования, които да се включват в случай на пожар. Съгласно изискванията на наредбата за доброволни формирования това са  предварително обучени хора, обезпечени със защитни облекла и маски. \r\nОсвен на пожаронаблюдатели, патрулни и контролни екипи на терен, горските служители могат да разчитат и на автоматизирани системи за наблюдение и ранно оповестяване на пожари, които на този етап покриват около 12% от горските територии. В момента се изготвят проекти за разширяване на тяхната мрежа, съгласно разработената единна схема за разполагане на автоматизирани кули за наблюдение на територията на цялата страна. Тази мрежа ще бъде изградена в близките 2-3 години и ще обхване до 70% от горите на страната. Голяма част от средствата за нейното изграждане ще се финансират безвъзмездно от Програмата за развитие на селските райони. \r\nОт началото на годината до момента са регистрирани 69 пожара на обща площ 1041 дка като до момента няма върхови пожари. За същия период на миналата година са възникнали 285 пожара на площ от 19 274 дка.   \r\nНа фона на високите температури ИАГ напомня: \r\nПри забелязване на пожар в горите е необходимо незабавно сигнализиране и осъществяване на връзка на тел. 112. По време на пожароопасния сезон се забранява паленето на открит огън и извършването на огневи работи в горските територии, както и на разстояние по-малко от 100 метра от техните границите. Забранено е също така паленето на стърнища, суха трева и слама в земеделски земи, по слоговете и крайпътни ивици и други площи със суха растителност. Забранено е хвърлянето на незагасени цигари и клечки кибрит при преминаване през горски насаждения.", "date": "2018.08.09", "title": "Повече от 2 300 горски служители са в готовност за реакция при горски пожари в страната, осигурени са денонощни дежурства за получаване на сигнали"}
{"url": "http://www.focus-news.net/news/2018/08/09/2554499/burgas-balgarovo-otbelyazva-svetovniya-den-na-mladezhta-12-avgust.html", "text": "За поредна година кметството в град Българово, местното читалище и Тракийско дружество – Бургас организират нощен поход и наблюдение на звездното небе. Това съобщиха от пресцентъра на  Общината . Поводът е Световния ден на младежта  – 12 август. \r\nСтаналото традиционно наблюдение на звездите тази година ще е съпътствано с изложба на астрономически снимки и такива от традиционни нощни походи, експонирани в читалището. \r\nОрганизаторите канят малки и големи младежи да отбележат Световния ден на младежта от 20.30 часа на 12 август (неделя) и напомнят, че са задължителни удобните обувки, топлата дреха и фенерчето, а доброто настроение е гарантирано.", "date": "2018.08.09", "title": "Бургас: Българово отбелязва Световния ден на младежта – 12 август"}
{"url": "http://www.focus-news.net/news/2018/08/09/2554472/prof-hristo-branzov-imame-sredstva-da-rabotim-do-kraya-na-avgust.html", "text": "В момента имаме средства да работим до края на август,  може би и първата седмица на септември, зависи какви икономии от консумативи успеем да направим. Това каза директорът на НИМХ проф. Христо Брънзов в предаването „Преди всички“ по  БНР .  \r\n„Разговорът малко нарочно, от някои хора, се измести в една посока за пари и за недостиг. В действителност, спорът между НИМХ и БАН е много по-дълбок. Той е за тежестта на различните видове научни изследвания и дали трябва предимно в България - една бедна страна - да се развиват фундаментални изследвания, резултата от които е след десетилетия и както се вижда, дори и да минат десетилетия, този резултат го няма, или трябва да се наблегне върху научно-приложните изследвани, които имат пряко въздействие върху обществото и върху икономиката на страната. Този спор продължава вече много години в БАН. Тази година категорично спорът беше решен в полза на фундаменталните научни изследвания, резултат от които са статии и цитати - 80% тегло. За дейностите, които рядко обслужват държавата и обществото - говоря за научно-приложни дейности  - едва 5%. Съотношение 16 към 1“, коментира Брънзов. \r\nАко НИМХ излезе от БАН и отиде в МОН, той ще получава средства директно от държавата и ще избегне ситуация, в която държавата казва: „Ние дадохме достатъчно пари на БАН, оправяйте се там“, обясни той. Проф. Брънзов заяви, че НИМХ не са разглеждали въпроса за излизане от БАН преди втори юли, когато е било отхвърлено тяхно предложение за смекчаване на това съотношение и това съотношение да бъде 50 към 35% в полза на фундаменталните науки.  \r\nОсвен НИМХ, най-малко средства от БАН са отпуснати на Ядрения институт, Института по археология и Геофизичния институт – тези, които обществото разпознава, обясни проф. Брънзов. Статиите и цитатите са резултат от фундаменталните научни изследвания. Резултатите от тях отиват в научно-приложната дейност и чак тогава придобиват практическото измерение, допълни той и изтъкна, че принципът на разпределение на средства в БАН е такъв, че парите първо отиват за издръжката на институтите, а накрая – за оперативната дейност. \r\n„Тези неща достигнаха върха си, тъй като средствата, които получи НИМХ за възнаграждения са абсолютно същите като на един чисто научен институт. Дори нямаше средства за нощния труд на хората. При нас, за да работим 24 часа, 220 души са на денонощен режим на работа. Дори за тези хора нямаше средства, поради което се наложи да прехвърлим част от средствата, които са за издръжка, към хората и останахме без средства за комуникации, електроенергия, консумативи…“, коментира той", "date": "2018.08.09", "title": "Проф. Христо Брънзов: Имаме средства да работим до края на август"}
{"url": "http://www.focus-news.net/news/2018/08/09/2554503/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 172 см, а температурата на водата е 26.8 градуса.  \r\nДнес отново ще бъде слънчево, след обяд горещо. Ще духа слаб, в Дунавската равнина и източните райони до умерен вятър от изток-североизток. Максимални температури - предимно между 29° и 34°, в Свищов – 32°.", "date": "2018.08.09", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/09/2554495/hashim-tachi-shte-predstavya-iskaneto-za-slivane-na-preshevskata-dolina-s-kosovo-v-bryuksel.html", "text": "Искането на албанските представители от Медведжа, Прешево и Буяновац да се присъединят към Косово трябва да бъде представено в Брюксел и решението е в \"корекция на границите\", заяви президентът на Косово Хашим Тачи, цитиран от  сръбската държавна телевизия РТС . \r\n„Искането на политическите лидери от Медведжа, Прешево и Буяновац е институционализирано и ще го представя в Брюксел. Ще бъде много трудно, почти невъзможно, трябва ни чудо, но дори и да не постигнем нищо, поне сме опитали. Не бива да изпускаме този момент“, цитира думите на Тачи РТС. \r\nПо време на пресконференцията,  държавният глава уточни, че сливането на Прешевската долина с Косово не означава разделяне на най-младата балканска държава, размяна на територии между Прищина и Белград, нито автономия за сърбите в Северно Косово, а само „корекция на границата“, предава „Радио и телевизия Косово 2“ (RTK 2) \r\n„Корекцията на границите предвижда цялостно присъединяване на Прешево, Медведжа и Буяновац към Косово. Това би било прозрачен и отговорен мирен процес между Косово и Сърбия. Ако двете страни са съгласни с това, никой няма да може да се противопостави. Ако трябва, Косово ще промени своята Конституция в случай на присъединяване на Прешевската долина“, поясни Тачи. \r\nПо неговите думи, въпросният район до момента е напуснат от около 12 хиляди души, които са отишли основно в Косово. Той посочи още, че 98% от гражданите на Прешево, Медведжа и Буяновац искат да се присъединят към Косово и тяхната воля трябва да бъде зачетена. \r\nПревод и редакция:", "date": "2018.08.09", "title": "Хашим Тачи: Ще представя искането за сливане на Прешевската долина с Косово в Брюксел"}
{"url": "http://www.focus-news.net/news/2018/08/09/2554496/burgas-v-sgradata-na-biznes-inkubatora-shte-se-provede-informatsionen-den-za-proekta-bulevart.html", "text": "Днес в 16.00 часа ще се проведе информационен ден за проекта „БулевАрт“, чиято цел е да превърне централна градска част в новия творчески квартал на Бургас. Това съобщиха от пресцентъра на  Община Бургас . Той ще подкрепи различни общи начинания на предприемачи и хора на духа и изкуството. Повече информация за параметрите на проекта, как точно и какви идеи ще подкрепя, ще бъде дадена в рамките на информационния ден, който ще протече в сградата на Бизнес инкубатора на ул. „Александър Батенберг“ 28. Ще ви бъдем благодарни, ако потвърдите предварително своето присъствие на посочения имейл или телефонния номер, за да се организира пространството за гостите по най-добрия начин.", "date": "2018.08.09", "title": "Бургас: В сградата на Бизнес инкубатора ще се проведе информационен ден за проекта „БулевАрт“"}
{"url": "http://www.focus-news.net/news/2018/08/09/2554501/d-r-veselka-katsarova-arheolog-razkopkite-v-tsentara-na-sofiya-bezsporno-sa-mnogo-atraktivni-za-turistite.html", "text": "Разкопките в центъра на София безспорно са много атрактивни за туристите. Това каза археологът д-р Веселка Кацарова, ръководител на археологическите проучвания при пл. „Света Неделя“ в интервю за  Агенция „Фокус“ . Тя поясни, че обектът при пл. „Света Неделя“ е ежедневно посещаван. „Тази година забелязах, че гидовете в София редовно се спират с туристическите групи пред нашия обект. Три пана от оградата ни са прозрачни, редовно се изнасят беседите пред нашия обект“, каза тя. По думите ѝ самите туристически групи като брой са повече, вероятно не само заради археологията, но според нея тя също им е интересна. \r\nД-р Кацарова поясни, че този археологически сезон е бил най-краткият от всички. „Разкопките продължиха за около месец. Бяха предварително планирани като финални. Имахме да допроучваме пластовете специално в едно от помещенията от Римската епоха“, коментира д-р Кацарова и уточни, че финансирането е било целево от Столична община през Регионален исторически музей – София. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.09", "title": "Д-р Веселка Кацарова, археолог: Разкопките в центъра на София безспорно са много атрактивни за туристите"}
{"url": "http://www.focus-news.net/news/2018/08/09/2554505/burgas-postanovkata-da-minesh-pod-dagata-shte-bade-predstavena-na-ostrov-sveta-anastasiya-na-23-avgust.html", "text": "На 23 август Тони Димитрова излиза за втори път на сцената на остров Света Анастасия, но този път като актриса в постановката „Да минеш под дъгата“. Това съобщиха от пресцентъра на  Община Бургас . Театралното лято на острова се организира съвместно с Драматичен театър „Адриана Будевска“ – Бургас. \r\nПостановката „Да минеш под дъгата“ ще се играе на 23 август, 30 август и на 5 септември от 21.00 часа. Отплаването към Света Анастасия е от Магазия 1 в 20.00 часа. \r\nБилети се продават на касите на ДТ „Адриана Будевска“ и туристическите информационни центрове – Часовника, Магазия 1 и автогара „Юг. Цената“ е 30 лева с включен двупосочен билет за пътуване с кораб.", "date": "2018.08.09", "title": "Бургас: Постановката „Да минеш под дъгата“ ще бъде представена на остров Света Анастасия на 23 август"}
{"url": "http://www.focus-news.net/news/2018/08/09/2554502/tass-aktsiite-na-ruskite-kompanii-padat-zaradi-obyavenite-novi-sanktsii-na-sasht.html", "text": "Акциите на руските компании са започнали да падат след откриването на Московската борса в четвъртък, свидетелстват данните от търговската площадка, предава  ТАСС . \r\nАкциите на „Аерофлот“ са паднали с 8,7% от началото на търговията в сравнение със стойността им при закриването на сесията в сряда, обикновените акции на Сбербанк са паднали с 4%, книжата „Русала“ – с 3,3%, а на банката ВТБ – с 2,3%. \r\nВпоследствие акциите на руската държавна авиокомпания са ускорили падането си до 12,2%, на ВТБ до 7,6, Сбербанк – 5,8%. \r\nПри откриването на търговията също така е паднала и рублата. Курсът е преминал границата 66 рубли за долар за първи път от 2016 година, а еврото се продава за повече от 77 рубли за първи път от 16 април т.г. \r\nКотировките падат заради новините, че властите на САЩ въвеждат нови санкции срещу Русия заради случая „Скрипал“, коментира руската агенция. Новите мерки трябва да влязат в сила на 22 август. \r\nПревод и редакция:", "date": "2018.08.09", "title": "ТАСС: Акциите на руските компании падат заради обявените нови санкции на САЩ"}
{"url": "http://www.focus-news.net/news/2018/08/09/2554500/bsp-shte-obsadi-proekta-viziya-za-balgariya-s-konfederatsiyata-na-obshtestveni-organizatsii-ot-sigurnostta-i-otbranata.html", "text": "От 13.00 часа днес ще се проведе среща между членове на ръководството на БСП и Конфедерация на обществени организации от сигурността и отбраната (КООСО). Това съобщиха от пресцентъра на  НС на БСП . На нея ще бъде обсъден проектът на левицата \"Визия за България\". Срещата ще се проведе на бул. „Арсеналски“ №45. В 14.00 часа са предвидени изявления.", "date": "2018.08.09", "title": "БСП ще обсъди проекта \"Визия за България\" с Конфедерацията на обществени организации от сигурността и отбраната"}
{"url": "http://www.focus-news.net/news/2018/08/09/2554507/babh-otmeni-zabranata-za-prodazhba-na-ptitsi-po-pazarite.html", "text": "Със заповед на изпълнителния директор на Българската агенция по безопасност на храните (БАБХ) д-р Дамян Илиев от 8 август 2018 г. се вдига забраната за организиране и провеждане на пазари и изложения за птици на територията на страната. Това съобщиха от пресцентъра на  БАБХ . \r\nЗабраната беше наложена на 17 април т. г. поради влошената обстановка с разпространението на инфлуенца (птичи грип) в Североизточна България.", "date": "2018.08.09", "title": "БАБХ отмени забраната за продажба на птици по пазарите"}
{"url": "http://www.focus-news.net/news/2018/08/09/2554506/prof-vasil-nikolov-ssa-sporazumenieto-s-nimh-za-satrudnichestvo-tryabvashe-otdavna-da-se-sluchi.html", "text": "Споразумението с НИМХ за сътрудничество трябваше отдавна да се случи. Това каза председателят на Селскостопанска академия проф. Васил Николов преди на подписването на Рамково споразумение за сътрудничество с НИМХ, предаде репортер на  Агенция „Фокус“ . „Две са основните причини, поради които ние трябва да имаме комплексно сътрудничество между двете институции. Няма как да си представим, че може да провеждаме научни изследвания без да имаме тези данни, тази информация, която ни предоставя НИМХ. Освен това голяма част от съоръжението на Института се намира на наша територия, в нашите институти и научни звена. Това предпоставките, за да говорим за сътрудничество“, коментира той. По думите му вторият аспект е да се постави началото на съвместни проучвания по една изключително важна тема, която вълнува не само Селскостопанска академия и НИМХ, не само държавата, а и планетата – именно въпросите, свързани с промените в климата.  \r\nПроф. Николов допълни, че те са осезаеми и един от приоритетите на Селскостопанска академия е проучване на възможните насоки на изменението на климата. \r\nДеница КИТАНОВА", "date": "2018.08.09", "title": "Проф. Васил Николов ССА: Споразумението с НИМХ за сътрудничество трябваше отдавна да се случи"}
{"url": "http://www.focus-news.net/news/2018/08/09/2554511/iliyana-popova-zam-kmet-na-petrich-v-obshtinata-sashtestvuvat-istoricheski-pametnitsi-ot-golyamo-natsionalno-znachenie-koito-tselogodishno-privlichat-turisti.html", "text": "На територията на община Петрич съществуват исторически паметници от голямо национално значение, които целогодишно привличат туристи. Това каза за  Радио „Фокус“ – Пирин  зам.-кметът по култура и хуманитарни дейности в Общината Илияна Попова. По думите ѝ от голямо значение е фактът, че два от обектите са в списъка на обекти със статут на недвижими културни ценности и паметници на културата в категория „Национално значение“. Това са Самуилова крепост и античен град Хераклея Синтика с прилежащи некрополи в местността Кожух край Рупите. „Важна роля в привличането на по-голям туристически поток напоследък изиграва и Туристическият информационен център в града. Хората, работещи в център, успешно промотират общината и участват в различни мероприятия – панаири, изложения, семинари. Всъщност в туристическия ни център, хората могат да получат изчерпателна информация, насоки и съвети в зависимост от техните индивидуални предпочитания“, каза още Попова. Тя добави, че са в ход и има изготвени нови тематични маршрути, организирани събития и изложби. „Всичко това е достъпно и може да бъде следено в страницата на център в една от социалните мрежи“, допълни Попова. \r\nЛивия НИНОВА", "date": "2018.08.09", "title": "Илияна Попова, зам.-кмет на Петрич: В общината съществуват исторически паметници от голямо национално значение, които целогодишно привличат туристи"}
{"url": "http://www.focus-news.net/news/2018/08/09/2554498/mkd-makedoniya-upravlyavashtata-sdsm-ima-prednina-ot-samo-04-pred-opozitsionnata-vmro-dpmne.html", "text": "Управляващият Социалдемократически съюз на Македония (СДСМ) и ВМРО-ДПМНЕ ще получат почти еднакъв резултат, ако утре има парламентарни избори в Македония. За партията на премиера Зоран Заев биха гласували 24,4% от гражданите, а за основната опозиционна партия само  0,4% по-малко – 24%, показва последната анкета на Македонския център за международно сътрудничество (МЦМС), предава  скопското електронно издание „МКД“ . \r\nСъгласно резултатите от проучването на общественото мнение, за най-голямата албанска партия „Демократичен съюз за интеграция“ (ДСИ) биха гласували 6,9% от запитаните, за Алианса за албанците – 2,7%, за БЕСА – 1,7%, а „не знам“, или „няма да гласувам“ са предпочели 37,8% от участниците в допитването. \r\nСред етническите македонци, ВМРО-ДПМНЕ има малко предимство – 31,2% срещу 28,3% за СДСМ. Управляващата партия все още има подкрепата на 8% от албанците, докато опозицията би получила по-малко от 1% от гласовете на този етнос, сочат резултатите от проучването. \r\nАнкетата е проведена от агенция „М-проспект“ в периода от 24 юли до 1 август 2018 година сред 1026 души. \r\nПревод и редакция:", "date": "2018.08.09", "title": "„МКД“ (Македония): Управляващата СДСМ има преднина от само 0,4 пред опозиционната ВМРО-ДПМНЕ"}
{"url": "http://www.focus-news.net/news/2018/08/09/2554504/prof-hristomir-branzov-nasheto-makar-i-neofotsialno-satrudnichestvo-sas-selskostopanska-akademiya-e-ot-pochti-edin-vek.html", "text": "Нашето макар и неофоциално сътрудничество със Селскостопанска академия е от почти един век. Това каза проф. Христомир Брънзов, директор на Националния институт по метеорология и хидрология (НИМХ) преди подписването на Рамково споразумение за сътрудничество със Селскостопанска академия, предаде репортер на  Агенция „Фокус“ . „Ресурсите на двете организации са ограничени, целта е да ги използваме най-пълноценно, като ги съвместим“, каза проф- Брънзов. По думите му така ще може да се изпълнява мисията от държавата и обществото по-пълноценно и икономично.  \r\nДеница КИТАНОВА", "date": "2018.08.09", "title": "Проф. Христомир Брънзов: Нашето макар и неофоциално сътрудничество със Селскостопанска академия е от почти един век"}
{"url": "http://www.focus-news.net/news/2018/08/09/2554514/prezidentat-rumen-radev-shte-udostoi-poslanika-na-ukrayna-u-nas-mikola-baltazhi-s-orden-madarski-konnik-parva-stepen.html", "text": "На 10 август от 11.30 часа на „Дондуков” 2 президентът Румен Радев ще награди посланика на Украйна у нас Микола Балтажи с орден „Мадарски конник“ първа степен. Това съобщиха от  прессекретариата на държавния глава . Високото държавно отличие се връчва за заслугите на дипломата за укрепването и развитието на двустранните отношения между България и Украйна.", "date": "2018.08.09", "title": "Президентът Румен Радев ще удостои посланика на Украйна у нас Микола Балтажи с орден „Мадарски конник“ първа степен"}
{"url": "http://www.focus-news.net/news/2018/08/09/2554509/a1-on-makedoniya-sarbiya-shte-iska-neogranichena-zashtita-za-manastirite-si-v-kosovo.html", "text": "Признат статут на Сръбската православна църква в Косово, както и отдаване за неограничен период на специален правен режим на 44 обекта, представляващи специфична зона на сръбската култура и наследство, е сред ключовите искания на Белград в рамките на диалога за нормализация на отношенията с Прищина, пише белградския ежедневник „Вечерни новости“, предава  македонската електронна медия „А1 Он“ . \r\nОсвен това, вестникът, като се позовава на правителствени източници, отбелязва, че сръбската страна ще иска в защитената зона да влязат още няколко културни стоки и храмове на СПЦ, както и да се даде правото на СПЦ да разполага със своето движимо и недвижимо имущество. \r\nВ специалната защитена зона на сръбското наследство влизат манастирите Високи Дечани, Грачаница, Печката патриаршия, които са под защитата на ЮНЕСКО, както и храмовете в Гниляне, Щръпце, Сърбица, Клина, Ораховац и други, отбелязва македонското издание. \r\nКъм същата група спадат и средновековният мост Войнович във Вучитрън, паметникът Газиместан, крепостта Звечан, средновековният град Ново Бърдо и селото Велика Хоча, пише „Новости“.  \r\nПревод и редакция:", "date": "2018.08.09", "title": "„А1 Он“ (Македония): Сърбия ще иска неограничена защита за манастирите си в Косово"}
{"url": "http://www.focus-news.net/news/2018/08/09/2554516/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на  Радио „Фокус” - Пловдив  ще припомним отново за бойните събития при Дойран по време на Първата световна война. Там се водят тежки сражения и през 1916-та, и през 1917 година, обичайно завършващи с българска победа. Ще чуем повече за тези събития от военния историк Петър Ненков. \r\nНа 23 август 1877 г. е решителният бой на връх Шипка по време на Руско-турската война, която ние, българите, с основание наричаме Освободителна. Битката, в която главни действащи лица са българските опълченци, спасява войната, а оттам и цяла България. Как ще бъде отбелязана годишнината тази година на паметния връх ще разберем от репортажа на колегата Славяна Гайдарова. Уникалното тази година е това, че за първи път възстановката на събитията ще се проведе на самия връх Шипка. \r\nВ края на днешното предаване ще ви разкажем за опълченеца Никола Корчев, който с невероятна храброст и воля спасява от пленяване Самарското знаме. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.08.09", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/08/09/2554510/prof-hristomir-branzov-nimh-vse-oshte-nyamame-pokana-za-sreshta-s-premiera-borisov-razbrah-ot-mediite-che-shte-se-sreshtame-s-nego.html", "text": "Все още нямаме покана за среща с премиера Борисов - разбрах от медиите, че ще се срещаме с него. Това каза проф. Христомир Брънзов, директор на Националния институт по метеорология и хидрология (НИМХ) във връзка с финансовите проблеми на Института и идеята за изваждането му от БАН, предаде репортер на  Агенция „Фокус“ . \"Вчера ми се обади министърът на образованието и науката. В отпуска е и се поинтересува доколко е категорично становището ни, какви са причините и поне доколкото схванах, той ще направи последен опит за намиране на някакво общо съжителство между НИМХ и БАН. Аз ви казах какво е становището на ръководството на Института“, каза Брънзов. По думите му науката е на предния фронт между знанието и не знанието и е важно всичко ново да се прехвърли в практиката. „Забелязвате, че прогнозите ни стават все по-добри. Другото по отношение на финансирането – важно е да знаем с какъв бюджет разполагаме, кой го е определил“, каза още проф. Брънзов.  \r\nПопитан дали е имал контакт с БАН, той посочи, че няма кой знае какво да си говорят, защото през четирите месеца на недоволство са изговорени достатъчно неща. „Акад. Ревалски беше учуден от това решение, което според мен си дойде съвсем закономерно на фона на тези четири месеца“, поясни още проф. Брънзов. \r\n Деница КИТАНОВА", "date": "2018.08.09", "title": "Проф. Христомир Брънзов, НИМХ: Все още нямаме покана за среща с премиера Борисов - разбрах от медиите, че ще се срещаме с него"}
{"url": "http://www.focus-news.net/news/2018/08/09/2554513/ruska-boyadzhieva-zam-kmet-na-burgas-proektat-bulevart-e-s-tsel-da-prevarne-tsentralna-gradska-chast-v-noviya-tvorcheski-kvartal-na-grada.html", "text": "Проектът „БулевАрт – Мрежа на сетивата“ е с цел да превърне централна градска част в новия творчески квартал на града. Това каза за  Радио „Фокус“ – Бургас  Руска Бояджиева, зам.-кмет на Община Бургас с ресор „Европейски политики и околна среда“. \r\nПо думите й идеята на Общината е освен осъществяваното физическото обновяване на пространства, да се направи и опит да им се създаде и придаде едно по-творческо и по-различно съдържание, което да обединява усилията, както на бизнеса, така и на творческите индустрии. \r\n„По този повод Общината възложи едно проучване и анализ, за да се опитаме да създадем представа за това какви са нагласите на бизнеса да си сътрудничи с културните и творчески идеи и каква е нагласата да се създават творчески проекти, които да осмислят и изпълват със съдържание тази територия“, каза още Бояджиева. \r\nТя допълни, че в резултат на това проучване са били открити няколко основни проблема. Един от тях е, че бул. „Богориди“ е приемана за транзитна и че местният бизнес играе ролята на „задръжка“ относно идеята да се превърне тази територия в изпълнена с живот и да се преодолее  лятната сезонност на централната градска част. \r\nВеселина НИКОЛОВА", "date": "2018.08.09", "title": "Руска Бояджиева, зам.-кмет на Бургас: Проектът „БулевАрт“ е с цел да превърне централна градска част в новия творчески квартал на града"}
{"url": "http://www.focus-news.net/news/2018/08/09/2554519/vidin-nivoto-na-reka-dunav-pri-novo-selo-se-e-ponizhilo-s-11-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 11 см и водният стоеж е 129 см, съобщиха от местната  Хидрометеорологична станция . Нивото на реката край Видин е 181 см, регистрираното понижение е от 13 см. Край Лом през последното денонощие понижението в нивото на реката е с 19 см и водният стоеж е 207 см. Нивото на реката край Оряхово е 115 см, там е регистрирано понижение за последното денонощие от 19 см. Температурата на водата край Ново село е 25.8 градуса, край Оряхово е 26.9 градуса.", "date": "2018.08.09", "title": "Видин: Нивото на река Дунав при Ново село се е понижило с 11 см през изминалото денонощие"}
{"url": "http://www.focus-news.net/news/2018/08/09/2554521/premierat-boyko-borisov-balgarskoto-komandvane-se-spravi-prekrasno-s-mnogonatsionalnata-savmestna-podgotovka-platinum-lion-2018.html", "text": "Министър-председателят Бойко Борисов поздрави за изключително добрите резултати участниците в многонационалната съвместна подготовка „PLATINUM LION 2018”. Това съобщиха от  правителствената информационна служба . За първи път процесът по планиране и провеждане на подготовката е изцяло отговорност на Сухопътните войски на Република България. „Поздравявам българското командване, за първи път планират, ръководят и са се справили прекрасно с това мащабно занятие“, отбеляза премиерът Борисов по време на заключителната церемония, която се проведе на Учебен полигон „Ново село“.  \r\n„Едно прекрасно съоръжение за подготовка, тренировка и възпиране е съвместната ни база, която заедно с американските колеги имате възможност да използвате тези дни“, добави министър-председателят. „С тези учения ние променяме мисленето, учим се да воюваме заедно, да се отбраняваме и да гарантираме сигурността не само на Балканите, на нашите граждани, а и на Черноморския регион“, каза в заключение премиерът Борисов.", "date": "2018.08.09", "title": "Премиерът Бойко Борисов: Българското командване се справи прекрасно с многонационалната съвместна подготовка „PLATINUM LION 2018”"}
{"url": "http://www.focus-news.net/news/2018/08/09/2554508/nimh-i-selskostopanska-akademiya-podpisaha-ramkovo-sporazumenie-za-satrudnichestvo.html", "text": "НИМХ и Селскостопанска академия подписаха Рамково споразумение за сътрудничество, предаде репортер на  Агенция „Фокус“ . Споразумението бе подписано от директора на Института проф. Христомир Брънзов и председателя на Селскостопанска академия проф. Васил Николов. Със споразумението двете научни институции обединяват усилията си за по-ефективно използване на материалните и интелектуалните си ресурси. Основната цел на документа е определяне на мерки за смекчаване на въздействието на очакваните климатичните промени върху земеделието и подобряване на качеството на метеорологичните и агрометеорологичните измервания на територията на страната. \r\nДеница КИТАНОВА", "date": "2018.08.09", "title": "НИМХ и Селскостопанска академия подписаха Рамково споразумение за сътрудничество"}
{"url": "http://www.focus-news.net/news/2018/08/09/2554517/telma-makedoniya-komandvashtiyat-silite-na-sasht-i-nato-v-evropa-pristigna-v-makedoniya.html", "text": "Командващият силите на САЩ и НАТО в Европа генерал Къртис Скапароти в четвъртък е на посещение в Македония, предава  скопският телевизионен канал „Телма“ , като припомня, че в обръщението си пред американския Сенат през март той е изразил опасения от евентуални нови размирици на Балканите. \r\n„Регионът, за който съм загрижен днес всъщност са Балканите. Русия работи на Балканите, а ние по някакъв начин вече не внимаваме в този регион“, е заявил генералът, според цитата на македонската медия. \r\n„Телма“ припомня още, че Скапароти е заявил на всеослушание пред сенатския Комитет за въоръжените сили, че Русия се опитва да разпали размирици из целия балкански регион чрез дезинформационна кампания сред местното население. \r\n„Това е район, в който може да имаме проблеми в бъдеще“, е оценил тогава командващият силите на САЩ и НАТО в Европа. \r\nПревод и редакция:", "date": "2018.08.09", "title": "„Телма“ (Македония): Командващият силите на САЩ и НАТО в Европа пристигна в Македония"}
{"url": "http://www.focus-news.net/news/2018/08/09/2554520/evgeni-krusev-zam-kmet-na-sofiya-v-momenta-se-polaga-4-ti-peron-po-novoizgrazhdashtoto-se-obosobeno-trase-na-bul-konstantin-velichkov.html", "text": "В момента се полага 4-ти перон по новоизграждащото се обособено трасе на бул. „Константин Величков“.Това каза зам.-кметът на София по направление \"Транспорт и транспортни комуникации\" Евгени Крусев, който провери изграждането на обособено трасе на градския транспорт по бул. „Константин Величков“ и бул.“ Тодор Александров“, предаде репортер на   Агенция „Фокус“ . Крусев уточни, че ще бъдат направени общо 6 перона, като за момента три от тях вече са изградени на спирките „Парк Св. Петър“ и „Св. Павел“ и „Цар Симеон.“ „Работи се за това да се запазят лентите за движение за автомобили, които са две на брой във всяка посока“, посочи зам.-кметът Крусев. По думите му след ремонтните дейности всички спирки в района ще бъдат с перони и ще се пресича на светофарно-регулирани кръстовища, а самото трасе с релси ще бъде оградено с делиниатори, които ще са бетонови и ще са устойчиви на атмосферните условия. \"Oчаква се след приключване на работните дейности по булеварда трамваите и автобусите в района да спират на общи спирки и да споделят общо трасе, като по този начин ще се съкращава пътуването и ще се стегнат разписанията. Предвижда се всички поправки и дейности да приключат до първия учебен ден на 15 септември“, коментира още той. \r\nДаяна ДЮЛГЕРОВА", "date": "2018.08.09", "title": "Евгени Крусев, зам.-кмет на София: В момента се полага 4-ти перон по новоизграждащото се обособено трасе на бул. „Константин Величков“"}
{"url": "http://www.focus-news.net/news/2018/08/09/2554522/evgeni-krusev-zam-kmet-na-sofiya-ochakvat-se-remonti-po-bulevardite-vazkresenie-madrid-i-mariya-luiza-sled-priklyuchvane-na-deynostta-pri-bul-konstantin-velichkov.html", "text": "Очакват се да започнат ремонти по булевардите „Възкресение ,“Мадрид“ и „Мария Луиза“ след приключване на дейността при бул. „Константин Величков. Това каза зам.-кметът на София по направление \"Транспорт и транспортни комуникации\" Евгени Крусев, който провери изграждането на обособено трасе на градския транспорт по бул. „Константин Величков “и бул.“ Тодор Александров“, предаде репортер на  Агенция „Фокус“ . По думите му това са широки булеварди, които съвместяват трамвайни и автобусни движения. Той посочи, че идеята е хората да могат по-безопасно да слизат от градските превозни средства, да има перони и да пресичат на светофарно-регулирани кръстовища.\"От тази неделя започва реконструкция на пътните платна на бул. „България“ в отсечката между бул. „Иван Ев. Гешов“ и бул. „Гоце Делчев“, като ще се работи първо в платното в посока кв. „Бояна“, каза още той. Платното в посока кв. „Бояна“ ще бъде изцяло затворено, движението ще се осъществява двупосочно в платното в посока центъра, като се очаква да има изключително натоварен трафик. Крусев призова хората при възможност да ползват градския транспорт или да преминават по заобиколни пътища с личните си автомобили. „От понеделник трамвайна линия 7 ще бъде пусната в движение, която също може да се ползва“ коментира още зам.-кметът. По думите му локалното платно на „Цариградско шосе“ до Полиграфически комбинат „Димитър Благоев“ ще бъде ремонтирано, като то е част от програмата на районните кметове, които трябва да подават сигнали при нарушения вътрешно-районната мрежа.  \r\nДаяна ДЮЛГЕРОВА", "date": "2018.08.09", "title": "Евгени Крусев, зам.-кмет на София: Очакват се ремонти по булевардите „Възкресение, „Мадрид“ и „Мария Луиза“ след приключване на дейността при бул. „Константин Величков“"}
{"url": "http://www.focus-news.net/news/2018/08/09/2554523/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-avgust.html", "text": "„Софийска вода” временно ще прекъсне водоснабдяването в някои части на столицата на 10 август 2018 г. (петък), съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Бай Михал“, ж. к. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Бай Михал“, ул. 632, ул. 633; \r\n- по ул. „Вихрен“ от ул. „Ген. Александър В. Суворов“ до бул. „Братя Бъкстон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бай Михал“, ъгъла с ул. „Вихрен“. \r\nВъв връзка с подмяна на сградно водопроводно отклонение на ул. „Цар Симеон“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Братя Миладинови“, от ул. „Цар Симеон“ до ул. „Иларион Макриополски“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“, ъгъла с ул. „Братя Миладинови“. \r\nВъв връзка с реконструкция на уличен водопровод на ул. „Павел Красов“, кв. „Горубляне“, се налага спиране на водоподаването от 09:00 до 21:00 часа на клиентите на „Софийска вода”, живеещи по ул. „Павел Красов“, от ул. „Гродно“ до бул.“Цариградско шосе“ и бул. „Цариградско шосе“ от №349 до №359.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Павел Красов“№2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.09", "title": "„Софийска вода” временно ще прекъсне водоснабдяването в някои части на столицата на 10 август"}
{"url": "http://www.focus-news.net/news/2018/08/09/2554512/kanal-5-makedoniya-prednina-ot-64-za-da-na-referenduma-v-makedoniya-sochat-rezultatite-ot-poslednata-anketa.html", "text": "Разликата от 6,4% в полза на запитаните македонски граждани, които са изразили подкрепата си за референдумския въпрос „Искате ли да се върви към членство в ЕС и НАТО чрез приемане на Договора с Гърция“, изглежда предизвика доза оптимизъм в Скопие и Атина, предава  скопският телевизионен „Канал 5“ , като се позовава на данните от последната анкета на Македонския център за международно сътрудничество (МЦМС), проведена от агенция М-проспект в периода от 24 юли до 1 август. \r\nТова е оценка на част от гръцките медии, публикували анкетата за референдума в Македония, отбелязва скопската телевизия. Според резултатите от допитването, 41,5% подкрепят Договора за името, докато 35,1% са против него. \r\n\"Проучване - Бивша югославска република Македония: Лидерство на онези, които ще гласуват \"да\"на референдума\"; \"С 41,5% води \"да\" по въпроса за името на БЮРМ, според анкета\"; \"Разделение сред гражданите на БЮРМ преди референдума“, \"Изследване - БЮРМ: преднина с 6.5% за \"да\" за Договора от Преспа; \"В Скопие води \"да\", изборите са възможен сценарий\", са част от заглавията в вчерашните онлайн издания на гръцките медии. \r\n„Вярваме, че мнозинството от гражданите на референдума ще се произнесат за Македония като член на ЕС и НАТО и ще посочат на депутатите, че това е бъдещето, което желаят за своите деца и семейства“, подчерта вицепремиера и министър на отбраната Радмила Шекеринска в интервюто пред „Канал 5“. \r\nМинистърът отбеляза още, че всички главни политически партии подкрепят провеждането на референдум. По нейните думи, основната опозиционна партия ВМРО-ДПМНЕ говори за нуждата от референдум от 10 години. \r\nМеждувременно, В Гърция коалиционният партньор в правителството на Алексис Ципрас и министър на отбраната Панос Каменос заплаши, че преди Договорът за името да стигне до парламента в Атина, неговата партия \"Независими гърци\" ще напусне правителството. Каменос, в интервю за радио \"Реал ФМ\", в сряда отново повтори позицията, че неговата партия няма да отстъпи от позициите си, както и че би трябвало и гръцките граждани да могат да решат дали одобряват договора или не на референдум, отбелязва скопската телевизия. \r\nВ същото време, в Македония е в ход подготовката за референдума, а от четвъртък до 23 август започва проверка на данните в избирателните списъци за неговото провеждане на 30 септември. Проверката на данните може да се направи чрез интернет страницата на Държавната избирателна комисия https://izbirackispisok.gov.mk/ и в регионалните отдели и офиси на SEC. \r\nПолитическата партия Левица вчера обяви, че ще бойкотира референдума за името и внесе искане за оценка на конституционността и законността на решението за свикване на референдум, взето от парламента на Република Македония. Решението, според фракцията, не е в съответствие с Конституцията по няколко точки, нито със Закона за референдумите, както и с установените европейски стандарти и добри референдумски практики, установени от Венецианската комисия. \r\nПревод и редакция:", "date": "2018.08.09", "title": "„Канал 5“ (Македония): Преднина от 6,4% за \"да\" на референдума в Македония, сочат резултатите от последната анкета"}
{"url": "http://www.focus-news.net/news/2018/08/09/2554525/dimitar-margaritov-kzp-edva-75-signala-za-narusheniya-za-turisticheski-uslugi-sa-podadeni-do-komisiyata-ot-nachaloto-na-sezona.html", "text": "От началото на сезона на горещия телефон, в офисите и чрез електронната форма на страница на КЗП са подадени 75 сигнала. Това каза председателят на Комисията за защита на потребителите Димитър Маргаритов в дневния блок „Добър ден“ на  Радио „Фокус“ . Той уточни, че извършените проверки на туристически обекти, места за настаняване, заведения, както и в обекти от търговската мрежа у нас са над 1 200. По думите му в около 10% от извършените проверки са били установявани различен тип нарушения. „Те основно са свързани с предоставената информация, която в случаите на нарушения се е оказала невярна, както и с неща, които се срещат и по принцип в търговската мрежа – например, несъвпадане на обявените цени с таксуваните от касовите апарати. По отношение на туристическите услуги, най-често нарушенията се изразяват в разминаване между обещаното и реално предоставеното на място – несъответствие на качеството на услугите спрямо звездите на обекта, непредоставяне на някои обещани услуги от каталога и т.н..“, обясни Маргаритов. Той коментира, че данните показват тенденция за намаляване на сигналите за нарушения. „В предходни години по същото време са били над стотина, а и повече. Сега по-скоро намаляват. Това е косвено доказателство за тенденция на стабилизация. Тези нарушения, които сме наблюдавали като по-чести и симптоматични, постепенно се изчистват от туристическия пазар“, добави той. Председателят на Комисията за защита на потребителите Димитър Маргаритов каза още, че много по-малко – едва около 10, са случаите, в които са открити работещи некатегоризирани туристически обекти.", "date": "2018.08.09", "title": "Димитър Маргаритов, КЗП: Едва 75 сигнала за нарушения за туристически услуги са подадени до Комисията от началото на сезона"}
{"url": "http://www.focus-news.net/news/2018/08/09/2554527/veliko-tarnovo-3-100-kasa-tsigari-bez-banderol-sa-izzeti-pri-proverka-na-zhilishte-v-lyaskovets.html", "text": "3 100 къса цигари без акцизен бандерол иззеха служители на РУ – Горна Оряховица, съобщиха от  Областната дирекция на МВР – Велико Търново . Вчера при проверка, извършена в таванско помещение на жилище в град Лясковец, ползвано от 62-годишен мъж, са установени и иззети 155 кутии цигари от различни марки без бандерол. Обитателят на помещението е задържан с полицейска мярка за 24 часа. Работата по документиране на престъпната му дейност продължава. По случая е започнато досъдебно производство.", "date": "2018.08.09", "title": "Велико Търново: 3 100 къса цигари без бандерол са иззети при проверка на жилище в Лясковец"}
{"url": "http://www.focus-news.net/news/2018/08/09/2554526/dobrich-ofitsialno-beshe-otkrit-rehabilitiraniyat-uchastak-ot-vtoroklasniya-pat-dobrich-varna.html", "text": "Официално беше открита рехабилитираната част от второкласния път Добрич - Варна. Церемонията се състоя в центъра на село Стожер, през което преминава една от най-натоварените пътни отсечки в Добричка област, свързваща област Силистра и граничните райони в Община Генерал Тошево с Варна, предаде кореспондентът на  Радио „Фокус” – Варна . Проектът се финансира от ОП „Региони в растеж“ 2014-2020 г. чрез Европейския фонд за регионално развитие. По оперативната програма основно се ремонтират още 14 км от второкласния път между Добрич и Кардам, включени в лот 5. Очаква се той да бъде завършен през ноември. Общата стойност на проекта лот 4 за рехабилитация на път ІІ-29 Варна – Добрич с обща дължина 15.563 км, в обхвата на двете области - Варна и Добрич е 8 888 782.71 лв. с ДДС. Финансирането от Европейския съюз е 85% - 7 555 465.30 лв. с ДДС, а националното съфинансиране е в размер на 15% - 1 333 317.41 лв. с ДДС.  \r\nПредседателят на Агенция „Пътна инфраструктура“ инж. Светослав Глосов откри рехабилитирания 15.5-километров участък от път II-29 Варна - Добрич. Пред журналисти той заяви, че тази пътна отсечка е важна за икономиката и туризма, важна връзка е какво в страната, така и с Румъния. По думите му за момента няма проект пътят да стане четирилентов, скоростен, въпреки натовареността му. Инж. Глосов отправи благодарност към всички изпълнители по дейностите за добре свършената работа и пожела ползването му от всички да бъде безаварийно. В рамките на селото Стожер са изградени две пешеходни пътеки, положена е акустична хоризонтална маркировка в началото на селото и като разделител на пътното платно. Сред официалните лица бяха кметът на Община Добричка Тошко Петков, кметът на Община град Добрич Йордан Йорданов, областният управител на Добрич Красимир Кирилов, както и представители на фирмите изпълнители.  \r\nЖулиета НИКОЛОВА", "date": "2018.08.09", "title": "Добрич: Официално беше открит рехабилитираният участък от второкласния път Добрич - Варна"}
{"url": "http://www.focus-news.net/news/2018/08/09/2554528/inzh-svetoslav-glosov-api-okolo-300-km-patishta-v-momenta-se-remontirat-po-op-regioni-v-rastezh-i-okolo-500-km-po-liniya-na-patnoto-poddarzhane-v-stranata.html", "text": "Около 300 км пътища в момента се ремонтират по ОП „Региони в растеж“ и около 500 км по линия на пътното поддържане в страната. Това заяви пред журналисти председателят на Агенция „Пътна инфраструктура“ (АПИ) инж. Светослав Глосов, който откри рехабилитирания 15.5-километров участък от път II-29 Варна - Добрич, предаде кореспондентът на  Радио „Фокус” – Варна . „Надяваме се през следващата година да бъде готов проект за реконструкция на пътя Добрич - Албена”, каза инж. Глосов. Той коментира гражданските протести заради лошото състояние на пътищата в цялата страна: „В крайна сметка 30 - 40 години пътища, които не са пипани, не могат да бъдат направени за месец, два или година. Има програма, по която се работи, така че в рамките на следващите 6 до 7 години програмата на Агенцията е да бъдат въведени в експлоатация нормални пътища“. Той добави, че има приоритетни пътища, работи се по главните пътища, както и по междуселските. На 15 август ще бъдат открити два лота – Провадия - Гроздьово и ще бъде направена първа копка на магистрала „Хемус“, съобщи още инж. Глосов.  \r\nЖулиета НИКОЛОВА", "date": "2018.08.09", "title": "Инж. Светослав Глосов, АПИ: Около 300 км пътища в момента се ремонтират по ОП „Региони в растеж“ и около 500 км по линия на пътното поддържане в страната"}
{"url": "http://www.focus-news.net/news/2018/08/09/2554515/prof-hristomir-branzov-nimh-protivorechiyata-ni-s-ban-ne-sa-za-pari-a-sa-za-printsipite-i-rolyata-na-naukata-v-obshtestvoto.html", "text": "Противоречията ни с БАН не са за пари, а са за принципите и ролята на науката в обществото.Това каза проф. Христомир Брънзов, директор на Националния институт по метеорология и хидрология (НИМХ) във връзка с проблемите на Института и финансовото му състояние и идеята му за изваждане от БАН, предаде репортер на  Агенция „Фокус“.  Във връзка с отношенията между БАН и НИМХ, проф. Брънзов заяви: „Това, за което говорим  - разпределение 16:1 в полза на теоритични към научно-приложни изследвания е фактически израз какво в БАН трябва да се развива. Това беше препотвърдено и за следващата година на едно общо събрание, проведено на 2 юли и показва, че в БАН приоритетите все повече и повече се насочват към фундаментални научни изследвания и все по-малко към научно-приложни изследвания, пряко свързани с обслужване на държавата и обществото. Това са основните причини, а всичко друго останало е следствие от тях“, каза той и визира отношението и начина на финансиране. По думите му протестът не е емоционално решение, взето в рамките на няколко дни и седмици. „Този процес продължи много години, може би повече от 10, но достигна своя пик тази година. Както виждате ние дори 4 месеца се опитахме с мирни протести, с един не съвсем мирен протест да обърнем сериозно внимание на колегите си в академията, че според нас нещата не могат да вървят по този начин. Рефлектирането е такова, че бихме ликвидирали дейността на НИМХ, вървейки по този път“, допълни проф. Брънзов и поясни, че от Института не са срещнали необходимото разбиране. \r\nДеница КИТАНОВА", "date": "2018.08.09", "title": "Проф. Христомир Брънзов, НИМХ: Противоречията ни с БАН не са за пари, а са за принципите и ролята на науката в обществото"}
{"url": "http://www.focus-news.net/news/2018/08/09/2554532/plovdiv-zadarzhan-e-kriminalno-proyaven-mazh-nanesal-poboy-nad-prodavachka-v-magazin-v-parvomay.html", "text": "Задържан е криминално проявен мъж, нанесъл побой над продавачка в магазин в Първомай. Това съобщиха от  ОДМВР - Пловдив . Сигналът е подаден около 18.50 часа вчера. Съобщено е, че мъж нападнал продавачка в хранителен магазин. Служителите на реда в Първомай задържали на място употребил алкохол 39-годишен местен жител, който бил повалил жената на земята и ѝ нанесъл побой. Пострадалата е транспортирана в пловдивска болница за оказване на медицинска помощ. Извършителят е с множество криминални прояви и присъди. Спрямо него е взета 24-часова мярка за неотклонение. След доклад на материалите в Районна прокуратура – Първомай, на задържания е повдигнато обвинение и срокът на задържане е удължен до 72 часа.", "date": "2018.08.09", "title": "Пловдив: Задържан е криминално проявен мъж, нанесъл побой над продавачка в магазин в Първомай"}
{"url": "http://www.focus-news.net/news/2018/08/09/2554533/iliyana-popova-zam-kmet-na-petrich-predstoi-remontirane-na-pametnika-cheshma-na-7-ma-rilska-diviziya-i-vazstanovyavane-na-voenen-pametnik-cheshma-na-11-ta-pehotna-makedonska-diviziya.html", "text": "Част от туристическите възможности на Община Петрич вече са добре разработени, но има и други, които са с отлични предпоставки за развитие. Това каза за  Радио „Фокус“ – Пирин  зам.-кметът по култура и хуманитарни дейности в общината Илияна Попова. По думите ѝ военните паметници и чешми все още са по-слабо популярни като туристическа възможност. „Наясно съм, че тези обекти няма да предизвикат масов туристически интерес, но те са прекрасна възможност за формирането на местни и регионални маршрути, а също и да стимулират удължаването престоя на туристите. Затова и се стараем да ги популяризираме. В най-скоро време предстои отремонтирането на паметника-чешма на 7-ма Рилска дивизия в село Кромидово и възстановяване на военен паметник-чешма на 11-та пехотна Македонска дивизия в местността „Щабо“, връх Тумба, билото на планина Беласица, което е гражданска инициатива на жителите на село Габрене“, каза още Илияна Попова.  \r\nТя подчерта, че инициативата се подпомага и от община Петрич, е оказана подкрепа и от страна на Министерството на отбраната. „В ход е и проектът за военно гробище в Гробищен парк – Петрич. В момента проекта се намира в съгласувателна процедура със стопанисващите немското военно гробище в съседство. Идеята ни е то също да бъде включено в тези маршрути макар и от друго историческо време“, уточни Попова. Тя отбеляза, че когато бъдат оформени и тези обекти, маршрутът ще може да бъде представен официално и дори да бъде предложен чисто практично – под формата на карта. „Дотогава популяризирането на съществуващите обекти на военна тематика продължава“, заяви Попова. \r\nЛивия НИНОВА", "date": "2018.08.09", "title": "Илияна Попова, зам.-кмет на Петрич: Предстои ремонтиране на паметника-чешма на 7-ма Рилска дивизия и възстановяване на военен паметник-чешма на 11-та пехотна Македонска дивизия"}
{"url": "http://www.focus-news.net/news/2018/08/09/2554531/evgeni-krusev-zam-kmet-na-sofiya-na-13-avgust-zapochva-remont-na-bul-arsenalski-kato-dvizhenieto-tam-nyama-da-bade-spirano-a-stesnyavano.html", "text": "От понеделник, 13 август, започва ремонт на бул. „Арсеналски“. Движението там няма да бъде спирано, а ще бъде стеснявано в определен участък. Това каза зам.-кметът на София по направление \"Транспорт и транспортни комуникации\" Евгени Крусев, който провери изграждането на обособено трасе на градския транспорт по бул. „Константин Величков “и бул.“ Тодор Александров“, предаде репортер на  Агенция „Фокус“ . Крусев уточни, че днес са започнали ремонтните дейности по бул.“Пенчо Славейков“ до Медицинска академия като първоначално работата ще се насочи към двата тротоара, а след това ще се премине към пътните платна.  \r\nДaяна ДЮЛГЕРОВА", "date": "2018.08.09", "title": "Евгени Крусев, зам.-кмет на София: На 13 август започва ремонт на бул. „Арсеналски“, като движението там няма да бъде спирано, а стеснявано"}
{"url": "http://www.focus-news.net/news/2018/08/09/2554518/prof-hristomir-branzov-nimh-obshtoto-sabranie-na-ban-ne-nosi-nikakva-otgovornost-za-posledstviyata-ot-razpredelyaneto-na-sredstvata-zatova-tryabva-da-tarsim-samostoyatelen-pat.html", "text": "Общото събрание на БАН не носи никаква отговорност за последствията от разпределянето на средствата, затова трябва да търсим самостоятелен път.Това каза проф. Христомир Брънзов, директор на Националния институт по метеорология и хидрология (НИМХ) във връзка с проблемите на Института и финансовото му състояние и идеята му за изваждане от БАН, предаде репортер на  Агенция „Фокус“.  „НИМХ  трябва да търси самостоятелен път, още повече, че в момента със Закона за БАН средствата, които държавата отпуска за Академията, не могат да се контролират и управляват освен от  Общото събрание“, коментира проф. Брънзов.  По думите му това е демократичен орган, но не носи никаква отговорност за последствията от разпределението на тези средства. „Той може утре да реши не даде никакви средства на НИМХ и никой не може да го принуди да направи обратното. Сблъскахме се  с този проблем. Попаднахме дори в един \"Параграф 22\" , защото ние искахме средства в БАН, там казват, че няма и че са ги разпределели и да искаме от правителството. Искаме от него, то казва, че е дало още 15 млн. лв. на БАН и оттам да ги искаме. В крайна сметка оказва се, че пари няма и всеки ни препраща някъде“, обясни директорът на НИМХ. Според него отделянето на НИМХ от БАН е чисто прагматичния аспект на нещата. Проф. Брънзов припомни, че още през 1894 г., когато НИМХ е създадена като самостоятелна структура от Стефан Стамболов е било решено и Института е имал самостоятелен бюджет. „Ние сме сериозни хора, не дечица. Това е обмислено и отговорно решение. Взето от всичките ни ръководни органи“, поясни директорът на НИМХ. Според него Института трябва да се изведе на здрава основа. \r\nДеница КИТАНОВА", "date": "2018.08.09", "title": "Проф. Христомир Брънзов, НИМХ: Общото събрание на БАН не носи никаква отговорност за последствията от разпределянето на средствата, затова трябва да търсим самостоятелен път"}
{"url": "http://www.focus-news.net/news/2018/08/09/2554524/reuters-hasan-rouhani-posavetva-severna-koreya-da-ne-vyarva-na-sasht.html", "text": "Президентът на Иран Хасан Роухани е казал на външния министър на Северна Корея Ри Йонг-хо, че на САЩ не може да се вярва, съобщават държавните медии на Техеран, предава  Reuters . \r\nАмериканската агенция припомня, че тази седмица Иран отхвърли предложение за преговори от Вашингтон в последния момент преди САЩ да възобновят санкциите си срещу Техеран заради ядрената програма на Ислямската република. \r\nВ сряда първият дипломат на Северна Корея е посетил Иран и иранският държавен глава е споделил с него, според цитата на IRNA, че „представянето на администрацията на САЩ през последните години е довело до това, тази страна да се счита за ненадеждна по света, тъй като не изпълнява поетите ангажименти“. \r\n„В текущата ситуация, приятелските страни трябва да развиват своите отношения и сътрудничеството в международната общност“, е заявил още Роухани, като е отбелязал, че Иран и Северна Корея „винаги са имали близки позиции“ по много въпроси. \r\nРи, от своя страна, е заявил, че излизането на САЩ от ядрената сделка и възобновяването на санкциите е „действие, нарушаващо международните правила и регулации“, според цитата на IRNA. „Стратегическата политика на Северна Корея е да задълбочава отношенията си с Иран и да се бори с едностранните действия“, е заявил още севернокорейският дипломат. \r\nПревод и редакция:", "date": "2018.08.09", "title": "Reuters: Хасан Роухани посъветва Северна Корея да не вярва на САЩ"}
{"url": "http://www.focus-news.net/news/2018/08/09/2554529/premierat-boyko-borisov-pravitelstvoto-ne-razdelya-balgarskite-obshtini-po-tova-koy-gi-upravlyava.html", "text": "Правителството не разделя българските общини по това кой ги управлява. Това коментира пред журналисти премиерът Бойко Борисов във връзка с твърденията на опозицията, че правителството отпуска пари само на общини, оглавявани от кметове на ПП ГЕРБ, предаде репортер на  Радио „Фокус“-Сливен . Премиерът нарече твърденията, че се наливат средства само там, където управлява ГЕРБ, глупост. Борисов даде пример с кметове на БСП, които са се ползвали с пълната подкрепа на Бойко Борисов допълни, че трябва да се има предвид, че общините управлявани от кметове на БСП са значително по-малко и затова е напълно нормално те да получат по-малка част от заделените за подпомагането на местните власти средства. \r\nЛюдмила ЙОРГОВА", "date": "2018.08.09", "title": "Премиерът Бойко Борисов: Правителството не разделя българските общини по това кой ги управлява"}
{"url": "http://www.focus-news.net/news/2018/08/09/2554534/radoslav-hristov-naz-otrazhenieto-na-dazhdovete-varhu-slanchogleda-i-tsarevitsata-e-blagopriyatno.html", "text": "Отражението на дъждовете върху слънчогледа и царевицата е благоприятно. Това каза в интервю за  Агенция „Фокус“  Радослав Христов, член на контролния съвет на Национална асоциация на зърнопроизводителите. „Точно в този период на годината тези култури изискват значително количество влага, което им дойде доста добре. Предполагам, че резултатите при тези култури ще са по-добри от миналата година, но да не казваме предварително. Има още около месец, докато започне прибирането на слънчогледа и месец и половина докато започне да се прибира царевицата. До тогава какво ще се случи, никой не знае“, допълни той. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.09", "title": "Радослав Христов, НАЗ: Отражението на дъждовете върху слънчогледа и царевицата е благоприятно"}
{"url": "http://www.focus-news.net/news/2018/08/09/2554537/afp-zaginalite-v-rezultat-ot-zemetresenieto-v-indoneziya-veche-sa-319.html", "text": "Загиналите в резултат от земетресението с магнитуд 6.9, което разтресе индонезийския остров Ломбок вече са над 300, предава  AFP , като се позовава на информация от местните власти. \r\n„По последните данни загиналите са 319“, заяви министърът на сигурността на Индонезия Виранто в четвъртък, който, както много индонезийци, има само едно име. \r\nПревод и редакция:", "date": "2018.08.09", "title": "AFP: Загиналите в резултат от земетресението в Индонезия вече са 319"}
{"url": "http://www.focus-news.net/news/2018/08/09/2554539/veliko-tarnovo-uchastnitsite-vav-fotoplenera-detsko-art-lyato-podrediha-izlozhba-v-tsentara-na-grada.html", "text": "Участниците във фотопленера „Детско Арт Лято“ подредиха изложба в центъра на Велико Търново, предаде репортер на  Радио „Фокус“ – Велико Търново . Децата, включили се в триседмичния фотокурс, са изложили творбите си пред Факултета по изобразително изкуство към Великотърновския университет „Св. Св. Кирил и Методий“. Фотосите са подредени на общо 18 пана, със съдействието на Община Велико Търново. \r\nОбщо 18 търновски деца, на възраст от 8 до 13 година се включиха във фотопленера  „Детско Арт Лято“. Те бяха ръководени от фотографа Марина Чамуркова, която им показа красотата в градската среда на Велико Търново и им разясни тънкостите на фотографията. \r\nВтората изложба на участниците в пленера ще бъде подредена пред Художественан галерия „Борис Денев“, в района на паметника „Асеневци“. \r\n18 търновски деца на възраст от  8 до 13 години взеха участие в триседмичния фотопленер „Детско Арт Лято с Марина Чамуркова“, проведен през м. юли 2018 г. На 18-те пана пред Факултета по изобразителни изкуства вече е подредена първата изложба с творби на младите фотографи, благодарение на съдействието на Община Велико Търново. Ще бъдат показаани общо 72 фотографии, Откриването на експозицията ще е на 15 август от 19.30 часа. Детският фотографски пленер се проведе в рамките на Програма „Арт лято“. Инициативата е част от културния календар на Община Велико Търново за 2018 година. \r\nНадежда КРЪСТЕВА", "date": "2018.08.09", "title": "Велико Търново: Участниците във фотопленера „Детско Арт Лято“ подредиха изложба в центъра на града"}
{"url": "http://www.focus-news.net/news/2018/08/09/2554538/dimitar-margaritov-kzp-balgarskite-grazhdani-stavat-vse-po-aktivni-i-osvedomeni-potrebiteli.html", "text": "Българските граждани стават все по-активни и осведомени потребители. Това каза в дневния блок „Добър ден“ на  Радио „Фокус“  председателят на Комисията за защита на потребителите (КЗП) Димитър Маргаритов, съобщиха от прессцентъра на Комисията за защита на потребителите. \r\n„Това не бих казал, че е постижение или резултат само от усилията на Комисията за защита на потребителите. Хората, общувайки по между си по-активно в Интернет и в социалните мрежи, разбират, че потребителската защита е на тяхна страна и знаейки, че има такива механизми, са склонни все повече да се ползват от тях – от правото на отказ в онлайн пазаруването, да реагират при отказ на рекламация на дефектни стоки. Всичко това показва, че хората са по-осведомени и по-склонни да се противопоставят, когато имат някакъв потребителски проблем“, обясни той. В последните години има трайна тенденция за нарастване на сигналите, жалбите и контактите, които хората осъществяват с институцията, каза Маргаритов. Председателят на КЗП отбеляза, че това оказва респектиращ ефект върху фирмите, позволяващи си нелоялни търговски практики. „КЗП организира информационни кампании, които имат за цел да осведомят повече граждани за техните потребителски права. В резултат, хората все по-ясно осъзнават и ползват правата си“, обясни Маргаритов и даде за пример онлайн търговията, където все повече хора знаят, че могат да върнат закупената стока или услуга. Димитър Маргаритов поясни, че в активния туристически сезон КЗП е създала и  т.нар. „информационни щандове“ в различни по-големи и по-малки туристически обекти. А един от съветите, които предложи на потребителите,  избрали да използват услугите на туроператор при пътуванията си, е да проверяват дали дадената фирма е регистрирана в Министерството на туризма. „Важно е също туроператорът да има валидна „Застраховка за професионална отговорност”, която в случай на неизпълнение на задълженията към потребителя, гарантира неговото обезщетение. Когато пътуваме зад граница е важно винаги да проверяваме гарантиран ли е транспортът. Най-честите оплаквания на граждани до КЗП са от авиокомпании, полети и загубени багажи. В такива случаи най-добре е да се обърнем за съдействие към Европейския потребителски център“, поясни той. Димитър Маргаритов напомни, че при форсмажорни обстоятелства при пътувания в чужбина гражданите трябва следят информацията от МВнР, за да осигурят не само физическата, но и финансовата си сигурност. Председателят на Комисията повтори и телефона за сигнали към КЗП, който е 0700 111 22.", "date": "2018.08.09", "title": "Димитър Маргаритов, КЗП: Българските граждани стават все по-активни и осведомени потребители"}
{"url": "http://www.focus-news.net/news/2018/08/09/2554540/radoslav-hristov-naz-otrazhenieto-na-obilnite-dazhdove-varhu-zhitnite-kulturi-e-negativno-po-niski-dobivi-i-vloshavane-na-kachestvoto-na-rekoltata.html", "text": "Отражението на обилните дъждове върху житните култури е негативно – по-ниски добиви и влошаване на качеството на реколтата. Това каза в интервю за  Агенция „Фокус“  Радослав Христов, член на контролния съвет на Национална асоциация на зърнопроизводителите. „По-засегната от ечемика остана пшеницата. За рапицата – също имаше негативно влияние от дъждовете, драстично намаляване на добивите“, коментира той. „За влошаване на качеството не може да се говори там, но за намаляване на добива може, защото рапицата е по-чувствителна от пшеницата към валежите“, заяви още Христов. \r\nЦветелин ДИМИТРОВ Пълния текст на интервюто четете в „Мнение”", "date": "2018.08.09", "title": "Радослав Христов, НАЗ: Отражението на обилните дъждове върху житните култури е негативно – по-ниски добиви и влошаване на качеството на реколтата"}
{"url": "http://www.focus-news.net/news/2018/08/09/2554541/sport-tsska-posreshta-kopenhagen-dnes-ot-2045-chasa.html", "text": "ЦСКА излиза тази вечер от 20:45 часа срещу скандинавската сила № 1 през последните години - ФК Копенхаген. Над 25 000 зрители ще подкрепят армейците на Националния стадион \"Васил Левски\". След Рига и Адмира сега съперникът е много по-сериозен - Копенхаген се превърна в доказана марка и е със статута на най-силния скандинавски клуб през новия век, с голяма разлика пред останалите. Както ЦСКА, така и Копенхаген навлязоха в силна форма преди срещите помежду си, като се намират в серии от по 5 поредни победи, така че и самочувствието е на необходимото ниво. Около стартовите 11 на ЦСКА няма въпросителни. \r\nВ началото на двубоя се очаква топло и ясно време с температури около 25 градуса. За ЦСКА това ще бъде най-големият евромач от близо 10 години.", "date": "2018.08.09", "title": "Спорт: ЦСКА посреща Копенхаген днес от 20:45 часа"}
{"url": "http://www.focus-news.net/news/2018/08/09/2554536/premierat-boyko-borisov-shte-si-spomnya-dumite-na-zaev-za-ilindenskoto-vastanie-kogato-doyde-vreme-da-izkazhem-stanovishteto-si-za-prisaedinyavaneto-na-makedoniya-kam-es.html", "text": "Когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение. Това каза пред журналисти премиерът във връзка думите на македонския премиер Зоран Заев, който в свое телевизионно интервю за 1TV от 4 август заяви, че Илинденското въстание е македонско.  \r\nПремиерът Борисов заяви, че всеки носи отговорност за собствените си думи. „Независимо дали е казано преднамерено или не, отговорността е на този, който го е изрекъл“, заяви той и допълни, че когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение. \r\nЛюдмила ЙОРГОВА", "date": "2018.08.09", "title": "Премиерът Бойко Борисов: Ще си спомня думите на Заев за Илинденското въстание, когато дойде време да изкажем становището си за присъединяването на Македония към ЕС"}
{"url": "http://www.focus-news.net/news/2018/08/09/2554543/gd-granichna-politsiya-trafikat-e-intenziven-na-gkpp-kalotina-gkpp-makaza-gkpp-kulata-gkpp-kapitan-andreevo-i-gkpp-dunav-most-ruse.html", "text": "На българо-сръбската граница, на ГКПП \"Калотина\" трафикът е интензивен на изход за леки автомобили. Това съобщиха от пресцентъра на  ГД \"Гранична полиция\" . На българо-гръцката граница, на ГКПП \"Маказа\" трафикът е интензивен на изход за леки коли, а на ГКПП \"Кулата\" - на изход за товарни автомобили. Трафикът е интензивен на изход за товарни автомобили и ГКПП \"Капитан Андреево\" на българо-турската и на ГКПП \"Дунав мост-Русе\" на българо-румънската граница.  \r\nНа българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД, до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.08.09", "title": "ГД \"Гранична полиция\":  Трафикът е интензивен на ГКПП \"Калотина\", ГКПП \"Маказа\", ГКПП \"Кулата\", ГКПП \"Капитан Андреево\" и ГКПП \"Дунав мост-Русе\""}
{"url": "http://www.focus-news.net/news/2018/08/09/2554545/plovdiv-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Нарушено е водоподаването в четири села на територията на областта заради възникнали аварии. Това съобщиха за  Радио „Фокус“ – Пловдив  от водоснабдителното дружество. Без вода днес са жителите на селата Ситово и Сърнегор, а с частично нарушено водоподаване са абонатите в населените места Черничево и Песнопой. Не е посочен краен срок за отстраняване на авариите и съответно за възстановяване на нормалното водоподаване към засегнатите абонати. \r\nС нарушено водоподаване днес са домакинствата в района западно от река Чая в град Асеновград, абонатите в района на ул. „Ген. Карцов“ в град Карлово, както и в района на ул. „Антон Страшимиров“ в град Първомай. Екипите отстраняват възникнали авария и на територията на град Пловдив. Без вода за неопределен период от време за живущите в района на улиците „Родосто“, „Чорлу“, „Гладстон“ и „Преслав“. \r\nТони МИХАЙЛОВ", "date": "2018.08.09", "title": "Пловдив: Четири села от областта са с нарушено водоподаване заради аварии"}
{"url": "http://www.focus-news.net/news/2018/08/09/2554542/d-r-petko-zhelyazkov-obshtopraktikuvasht-lekar-letnite-virusi-sa-svarzani-nay-veche-s-nedobrata-higiena-i-po-barzoto-razvitie-na-mikroorganizmite-prez-goreshtite-dni.html", "text": "Летните вируси са свързани най-вече с недобрата хигиена. Това каза за  Радио „Фокус“ – Бургас  общопрактикуващият лекар д-р Петко Желязков. По думите му през горещите дни микроорганизмите се развиват по-бурно. Това води най-често до стомашно-чревни заболявания, които са бързопреходни – за 1 - 2 дни. Според него, ако вирусът не е засегнал дете или възрастен човек, обикновено отминава безпроблемно. „Наричат се ентеровируси, защото са свързани с чревните инфекции. Много по-рядко се срещат респираторните – например аденовирусите, които протичат със зачервяване на очите и зачервено гърло“, посочи още д-р Желязков. По думите му основната причина да се налага децата да посещават лекар е обезводняването, което в по-ранна възраст се случва по-бързо. Според него като симптоми на обезводняването се наблюдават вялост, висока температура, разстроен стомах и сънливост. \r\n„Първото, което може да се направи в домашни условия, е да се даде орално разтвор против стомашно-чревни разстройства, който може да се намери и в аптеките“, добави лекарят. По думите му в него има еквивалентни количества минерали и глюкоза, които да доведат до оводняването на детския организъм. \r\nМария ГЕОРГИЕВА", "date": "2018.08.09", "title": "Д-р Петко Желязков, общопрактикуващ лекар: Летните вируси са свързани най-вече с недобрата хигиена и по-бързото развитие на микроорганизмите през горещите дни"}
{"url": "http://www.focus-news.net/news/2018/08/09/2554544/api-shofyorite-da-se-dvizhat-s-povisheno-vnimanie-po-glaven-pat-e-79-prez-kriviya-tunel-v-rayona-na-kresnenskoto-defile-poradi-lipsa-na-osvetlenie.html", "text": "Шофьорите да се движат с повишено внимание по главен път I-1 (E-79) Благоевград – Кулата през Кривия тунел в района на Кресненското дефиле поради липса на осветление в следствие на авария по електропреносната мрежа. Това съобщиха от пресцентъра на  Агенция „Пътна инфраструктура“ .", "date": "2018.08.09", "title": "АПИ: Шофьорите да се движат с повишено внимание по главен път E-79 през Кривия тунел в района на Кресненското дефиле поради липса на осветление"}
{"url": "http://www.focus-news.net/news/2018/08/09/2554547/ruska-boyadzhieva-zam-kmet-na-burgas-kandidatstvaneto-po-proekt-bulevart-shte-e-tekushto-kato-parvoto-otsenyavane-e-na-20-avgust.html", "text": "Кандидатстването по проект „БулевАрт“ ще е текущо, като първото оценяване ще е на 20 август. Това каза за  Радио „Фокус“ – Бургас  Руска Бояджиева, зам.-кмет на Община Бургас. „Има няколко основни изисквания за кандидатстване. Първото е във връзка с това, че „БулевАрт“ е инициатива, насочена към микро и малък бизнес. За да кандидатства за Мрежата, този бизнес задължително трябва да е обвързан с творчески личности или институции и да предложи и общ продукт, който гарантира включване на различни публики и участници, които посещават района. Второто голямо изискване е, това което се предлага като инициатива или проект, да не бъде еднократно, а с продължителност минимум 1 година“, каза още Бояджиева. По думите ѝ третото условие е проектът да промотира устойчиво използване на ресурсите. Според Бояджиева основното, на което се залага, е, че това ще са проектни идеи, които ще намаляват образуването на отпадъците и ще правят превенция на използването на пластмасите. „Има идея кандидатстването да е текущо, като през годината ще се обявяват няколко сесии за оценка и приемане на новите членове. Инициативата е изцяло на Община Бургас и тя не се финансира нито по Оперативна програма, нито по друг финансов механизъм. Финансирането е насочено по-скоро към тези проекти, в които малкия и средния бизнес, в комбинация с творческите индустрии ще кандидатстват за включване в мрежата“, добави Бояджиева. Тя припомни, че с решение на Общински съвет – Бургас за тази година е определен бюджет в рамките на Програмата за подкрепа на малките и средни предприятия в рамките на 25 000 лв. \r\nВеселина НИКОЛОВА", "date": "2018.08.09", "title": "Руска Бояджиева, зам.-кмет на Бургас: Кандидатстването по проект „БулевАрт“ ще е текущо, като първото оценяване е на 20 август"}
{"url": "http://www.focus-news.net/news/2018/08/09/2554548/silistra-martin-nedyalkov-e-vremenno-prenaznachen-za-direktor-na-odmvr.html", "text": "Със заповед на министъра на вътрешните работи Валентин Радев комисар Мартин Недялков е временно преназначен на длъжността директор на ОДМВР-Силистра. Това съобщиха от  ОДМВР-Силистра . Днес той бе представен пред ръководния състав на дирекцията от заместник-главния секретар главен комисар Георги Арабаджиев. Недялков е на 42 години, семеен, с 1 дете. Завършил е Академията на МВР и специалност „Право“ в Русенски университет „Ангел Кънчев“. Има близо 18 години стаж в системата на МВР, последните 5 от които като зам.-директор на ОДМВР-Силистра. От името на ръководството на МВР главен комисар Арабаджиев даде отлична оценка за дейността на досегашния областен директор старши комисар Кристиян Петров. След спечелен конкурс той преминава на работа в съдебната система.", "date": "2018.08.09", "title": "Силистра: Мартин Недялков е временно преназначен за директор на ОДМВР"}
{"url": "http://www.focus-news.net/news/2018/08/09/2554551/deutsche-welle-makedoniya-makedoniya-e-parvata-evropeyska-strana-priela-vazvrashtentsi-ot-islyamska-darzhava.html", "text": "Най-тиражираният германски вестник – таблоидът „Билд“, пише, че Македония е първата страна, която се е съгласила да приеме връщане на свои граждани, сражавали се на страната на „Ислямска държава“ в Сирия и Ирак, предава  македонската редакция на Deutsche Welle . \r\nСАЩ са започнали да връщат мнозина заловени бойци от терористичната групировка „Ислямска държава“ в Северна Сирия в техните майчини земи, пише в четвъртък „Билд“. Първите страни, които са се съгласили да приемат завръщане на такива свои граждани са Македония и Казахстан. \r\nРаботи се за изпращането на стотици терористи, предадени на САЩ от кюрдско-арабските въоръжени формирования „Сирийски демократични сили“ (СДС), които са ги заловили при завладяването на град Рака през есента на 2017 година, пише медията. \r\nКакто пише Deutsche Welle, от месеци СДС искат от Вашингтон да се погрижи за връщането на пленниците в техните родини, тъй като те са допълнителен товар за техните ресурси. \r\nНо, продължава медията, с изключение на Русия и Индонезия, родините на бойците досега игнорират проблема с джихадистите възвръщенци. Според информация на „Билд“, САЩ като водеща членка на анти-терористичната коалиция се опитват да натиснат съюзниците да си приберат по-бързо джихадистите. \r\nВъв вторник американците са прехвърлили първите групи македонски и казахстански граждани от сирийските лагери в техните родни места. В случаят на Македония, както пише немският таблоид, това е първата европейска страна, съгласила се да приеме обратно свои граждани, сражавали се на страната на „Ислямска държава“. \r\nПревод и редакция:", "date": "2018.08.09", "title": "„Deutsche Welle” (Македония): Македония е първата европейска страна, приела възвръщенци от „Ислямска държава“"}
{"url": "http://www.focus-news.net/news/2018/08/09/2554550/dots-kostadin-kisyov-trakiyskata-grobnitsa-kray-selo-manole-shte-se-okazhe-s-mnogo-po-mashtabni-razmeri-ot-ochakvanoto.html", "text": "Тракийската гробница край село Маноле ще се окаже с много по-мащабни размери от очакваното. Това каза за  Радио „Фокус“  Костадин Кисьов, директор на Регионалния археологически музей в Пловдив и ръководител на разкопките край пловдивското село. По думите му на малка височина от върха на могилата беше открит и нейният покрив, който няма да бъде с височина от 5 метра, както се смяташе досега, а ще достигне минимум до 8 метра. През вчерашния ден на посещение на обекта беше и министърът на културата Боил Банов, който също оцени мащабността на находките, добави той. „Това е огромно монументално съоръжение, което сега тепърва ще проучваме в дълбочина поне на още 3 метра. Към момента сме разкрили само южната фасада, която е на дълбочина от 4 метра, остават още горе-долу толкова, за да стигнем основата на тази сграда. Наистина става въпрос за огромни размери, аз също не очаквах това. В момента в България, в Древна Тракия не е откривано подобно нещо“, обясни той. Доц. Костадин Кисьов коментира още, че имайки предвид мащабите на цялата могила ще бъде необходими още около 3 години, за да бъде напълно проучена тя.", "date": "2018.08.09", "title": "Доц. Костадин Кисьов: Тракийската гробница край село Маноле ще се окаже с много по-мащабни размери от очакваното"}
{"url": "http://www.focus-news.net/news/2018/08/09/2554530/prof-hristomir-branzov-nimh-ochakvame-izvanreden-transh-ot-mon-v-razmer-na-150-hil-lv-za-da-prodalzhavame-rabotata-si-razchitame-na-ikonomii-v-drugi-sferi.html", "text": "Очакваме извънреден транш от МОН в размер на 150 хил. лв. - за да продължаваме работата си, разчитаме на икономии в други сфери. Това каза проф. Христомир Брънзов, директор на Националния институт по метеорология и хидрология (НИМХ) във връзка с финансовите проблеми на Института и идеята за изваждането му от БАН, предаде репортер на  Агенция „Фокус“ .  \r\nНа въпрос какво ще се случи, ако НИМХ спре да изпълнява задълженията си, възложени от държавата, проф. Брънзов заяви: „НИМХ ще спре да изпълнява задълженията си, ако не сме в състояние до това“. По думите му с последния транш в размер на 150 лв., който министърът на образованието е обещал и който вероятно в понеделник или вторник ще бъде получен, ще се даде възможност на НИМХ да работи докрая на август и първата седмица на септември. Той поясни, че тези средства са събрани от икономии.  „Зависи как вървят консумациите. След това ще продължим да чакаме следващ транш от някъде“, допълни още проф. Брънзов. Той поясни, че това е вторият такъв транш. Директорът на НИМХ отчете, че бюджетът на оглавяваната от него институция е много по-малък от този на Институтите в наши съседни държави, които не обслужват корабоплаването. \r\nТой поясни, че миналата година от Института са поискали 18 млн. лв., като са получили малко под 9 млн. лв. „Разчетите, които сме правили миналата година за тази година са 18 млн. лв., от които 3,7 млн. лв. са само членски внос на България към различни международни организации. Тези споразумения са сключени от правителството и ратифицирани от Народното събрание, но тъй като е възложено на НИМХ да изпълнява задълженията по тези конвенции, тези средства се дават на нас и ние ги превеждаме към световните организации“, допълни проф. Брънзов. По думите му останалото са средства за възнаграждения. „Все още размерът им е по-малък от средния за страната за обществената сфера. Това са средства, които досега не са ни ги давали, а трябва да ги  по Закона за защита от бедствията, защото там е регламентирано. Ние имаме задължение по този закон да си планираме необходимите средства. Планираме ги, но не ги получаваме“, поясни проф. Брънзов и уточни, че става въпрос за системите за ранно предупреждение за опасни явления от хидрометеорологичен характер. \r\nПроф. Брънзов поясни, че когато се формира бюджетът на БАН от директорите се искат проектобюджет, общия бюджет и сума от тях. „Тази година от мен поискаха само за оперативната дейност какви средства са нужни, а не на целия Институт. След това разбрах, че в МОН е внесен бюджет на БАН, кой го е правил, как го е правил, какво има в него – никой не знае. Поне аз като директор не знам“, коментира проф. Брънзов.  \r\nТой поясни, че до този момент от това, което от БАН са предложили нищо не се е случило. „Те обещаха пред министъра и пред обществеността едни 120 хил. лв. да ни ги преведат спешно. Чисто формално намериха причини да не ни ги преведат. За мен не са само формални, това е двоен стандарт, защото за същата тази партида, за същите тези средства са отделени 500 хил. лв. за администрацията на БАН\", коментира той.  \r\nСпоред него това може би е преляло капката на търпението на хората в Института. Проф. Брънзов поясни, че хората са най-важните в Института. „Изгубим ли хората, нищо не може да ни възстанови“, поясни още проф. Брънзов.  \r\nДеница КИТАНОВА", "date": "2018.08.09", "title": "Проф. Христомир Брънзов, НИМХ: Очакваме извънреден транш от МОН в размер на 150 хил. лв. - за да продължаваме работата си, разчитаме на икономии в други сфери"}
{"url": "http://www.focus-news.net/news/2018/08/09/2554552/burgas-rayonna-prokuratura-pomorie-vnese-iskane-za-zadarzhane-pod-strazha-na-mazh-obvinen-za-seriya-krazhbi.html", "text": "Районна прокуратура – Поморие внесе в съда искане за налагане на мярка за неотклонение „Задържане под стража“ спрямо обвиняемия Росен Я. Това съобщиха от пресцентъра на  Районната прокуратура в Поморие . Той е привлечен като обвиняем за това, че за времето между 22.00 часа на 22 юли 2018 г. до 05.45 часа на 23 юли 2018 г. в град Поморие от три търговски помещения, действайки в условията на опасен рецидив, чрез разрушаване на прегради, здраво направени за защита на имот – пробиване на дупка в тухлена стена, изкъртване на част от две ламаринени входни врати и разбиване на метална каса, чрез използване на техническо средство - метален лост тип „кози крак“ и брадва, отнел чужди движими вещи – парична сума в размер на 1 660 лв., 115 щатски долара и 200 евро от владението и собственост на Л.Л; парична сума в размер на 300лв. и 1бр. мобилен телефонен апарат „LG“ от владението и собственост на В.А. и 1 бр. мобилен телефонен апарат „Сони“ от владението и собственост на Х.М., без тяхно съгласие, с намерение противозаконно да ги присвои. Днес се очаква Районен съд – Поморие да насрочи заседанието си.", "date": "2018.08.09", "title": "Бургас: Районна прокуратура – Поморие внесе искане за задържане под стража на мъж, обвинен за серия кражби"}
{"url": "http://www.focus-news.net/news/2018/08/09/2554555/lidiya-kostova-regionalna-zanayatchiyska-kamara-montana-festival-na-slanchogleda-v-montana-shte-sabere-proizvoditeli-i-zanayatchii-ot-tsyalata-strana.html", "text": "Фестивал на слънчогледа в Монтана ще събере производители на натурални храни и занаятчии от цялата страна. Това каза за  Радио „Фокус“ – Видин  Лидия Костова от Регионалната занаятчийска камара в Монтана. Занаятчии и производители на натурални храни ще предлагат продукцията си от 24 до 27 август. На сергиите ще се предлага троянска керамика, дърворезби и дървени сувенири, накити от различни материали, разнообразни ръчно изработени сувенири, рисувана коприна и стъкло, интериорна керамика и различни други изделия. \r\nФермери от цялата страна ще представят хляб и тестени изделия, месни и млечни продукти, сокове и сладка, мед, билки, натурална козметика и още много други неща – натурални, отгледани по традиционен начин или изработени с грижа за човешкото здраве и природата. Освен всичко това, фестивалът е подготвил на посетителите арт работилници, кулинарни демонстрации и музика на живо. Лидия Костова заяви, че на 26 август ще има концерт на Гъмзата, както и още много изненади. \r\nАнна ЛОЗАНОВА", "date": "2018.08.09", "title": "Лидия Костова, Регионална занаятчийска камара - Монтана: Фестивал на слънчогледа в Монтана ще събере производители и занаятчии от цялата страна"}
{"url": "http://www.focus-news.net/news/2018/08/09/2554554/pregled-na-mezhdunarodnite-novini-do-13-chasa-agentsiya-fokus.html", "text": "Най-тиражираният германски вестник – таблоидът „Билд“, пише, че Македония е първата страна, която се е съгласила да приеме връщане на свои граждани, сражавали се на страната на „Ислямска държава“ в Сирия и Ирак, предава  македонската редакция на Deutsche Welle . \r\nСАЩ са започнали да връщат мнозина заловени бойци от терористичната групировка „Ислямска държава“ в Северна Сирия в техните майчини земи, пише в четвъртък „Билд“. Първите страни, които са се съгласили да приемат завръщане на такива свои граждани са Македония и Казахстан. \r\nРаботи се за изпращането на стотици терористи, предадени на САЩ от кюрдско-арабските въоръжени формирования „Сирийски демократични сили“ (СДС), които са ги заловили при завладяването на град Рака през есента на 2017 година, пише медията. \r\nКакто пише Deutsche Welle, от месеци СДС искат от Вашингтон да се погрижи за връщането на пленниците в техните родини, тъй като те са допълнителен товар за техните ресурси. \r\nНо, продължава медията, с изключение на Русия и Индонезия, родините на бойците досега игнорират проблема с джихадистите възвръщенци. Според информация на „Билд“, САЩ като водеща членка на анти-терористичната коалиция се опитват да натиснат съюзниците да си приберат по-бързо джихадистите. \r\nВъв вторник американците са прехвърлили първите групи македонски и казахстански граждани от сирийските лагери в техните родни места. В случаят на Македония, както пише немският таблоид, това е първата европейска страна, съгласила се да приеме обратно свои граждани, сражавали се на страната на „Ислямска държава“. \r\n***  Загиналите в резултат от земетресението с магнитуд 6.9, което разтресе индонезийския остров Ломбок вече са над 300, предава  AFP , като се позовава на информация от местните власти. \r\n„По последните данни загиналите са 319“, заяви министърът на сигурността на Индонезия Виранто в четвъртък, който, както много индонезийци, има само едно име. \r\n*** Президентът на Иран Хасан Роухани е казал на външния министър на Северна Корея Ри Йонг-хо, че на САЩ не може да се вярва, съобщават държавните медии на Техеран, предава  Reuters . \r\nАмериканската агенция припомня, че тази седмица Иран отхвърли предложение за преговори от Вашингтон в последния момент преди САЩ да възобновят санкциите си срещу Техеран заради ядрената програма на Ислямската република. \r\nВ сряда първият дипломат на Северна Корея е посетил Иран и иранският държавен глава е споделил с него, според цитата на IRNA, че „представянето на администрацията на САЩ през последните години е довело до това, тази страна да се счита за ненадеждна по света, тъй като не изпълнява поетите ангажименти“. \r\n„В текущата ситуация, приятелските страни трябва да развиват своите отношения и сътрудничеството в международната общност“, е заявил още Роухани, като е отбелязал, че Иран и Северна Корея „винаги са имали близки позиции“ по много въпроси. \r\nРи, от своя страна, е заявил, че излизането на САЩ от ядрената сделка и възобновяването на санкциите е „действие, нарушаващо международните правила и регулации“, според цитата на IRNA. „Стратегическата политика на Северна Корея е да задълбочава отношенията си с Иран и да се бори с едностранните действия“, е заявил още севернокорейският дипломат. \r\n***  Разликата от 6,4% в полза на запитаните македонски граждани, които са изразили подкрепата си за референдумския въпрос „Искате ли да се върви към членство в ЕС и НАТО чрез приемане на Договора с Гърция“, изглежда предизвика доза оптимизъм в Скопие и Атина, предава  скопският телевизионен „Канал 5“ , като се позовава на данните от последната анкета на Македонския център за международно сътрудничество (МЦМС), проведена от агенция М-проспект в периода от 24 юли до 1 август. \r\nТова е оценка на част от гръцките медии, публикували анкетата за референдума в Македония, отбелязва скопската телевизия. Според резултатите от допитването, 41,5% подкрепят Договора за името, докато 35,1% са против него. \r\n\"Проучване - Бивша югославска република Македония: Лидерство на онези, които ще гласуват \"да\"на референдума\"; \"С 41,5% води \"да\" по въпроса за името на БЮРМ, според анкета\"; \"Разделение сред гражданите на БЮРМ преди референдума“, \"Изследване - БЮРМ: преднина с 6.5% за \"да\" за Договора от Преспа; \"В Скопие води \"да\", изборите са възможен сценарий\", са част от заглавията в вчерашните онлайн издания на гръцките медии. \r\n„Вярваме, че мнозинството от гражданите на референдума ще се произнесат за Македония като член на ЕС и НАТО и ще посочат на депутатите, че това е бъдещето, което желаят за своите деца и семейства“, подчерта вицепремиера и министър на отбраната Радмила Шекеринска в интервюто пред „Канал 5“. \r\nМинистърът отбеляза още, че всички главни политически партии подкрепят провеждането на референдум. По нейните думи, основната опозиционна партия ВМРО-ДПМНЕ говори за нуждата от референдум от 10 години. \r\nМеждувременно, В Гърция коалиционният партньор в правителството на Алексис Ципрас и министър на отбраната Панос Каменос заплаши, че преди Договорът за името да стигне до парламента в Атина, неговата партия \"Независими гърци\" ще напусне правителството. Каменос, в интервю за радио \"Реал ФМ\", в сряда отново повтори позицията, че неговата партия няма да отстъпи от позициите си, както и че би трябвало и гръцките граждани да могат да решат дали одобряват договора или не на референдум, отбелязва скопската телевизия. \r\nВ същото време, в Македония е в ход подготовката за референдума, а от четвъртък до 23 август започва проверка на данните в избирателните списъци за неговото провеждане на 30 септември. Проверката на данните може да се направи чрез интернет страницата на Държавната избирателна комисия https://izbirackispisok.gov.mk/ и в регионалните отдели и офиси на SEC. \r\nПолитическата партия Левица вчера обяви, че ще бойкотира референдума за името и внесе искане за оценка на конституционността и законността на решението за свикване на референдум, взето от парламента на Република Македония. Решението, според фракцията, не е в съответствие с Конституцията по няколко точки, нито със Закона за референдумите, както и с установените европейски стандарти и добри референдумски практики, установени от Венецианската комисия. \r\n***  Акциите на руските компании са започнали да падат след откриването на Московската борса в четвъртък, свидетелстват данните от търговската площадка, предава  ТАСС . \r\nАкциите на „Аерофлот“ са паднали с 8,7% от началото на търговията в сравнение със стойността им при закриването на сесията в сряда, обикновените акции на Сбербанк са паднали с 4%, книжата „Русала“ – с 3,3%, а на банката ВТБ – с 2,3%. \r\nВпоследствие акциите на руската държавна авиокомпания са ускорили падането си до 12,2%, на ВТБ до 7,6, Сбербанк – 5,8%. \r\nПри откриването на търговията също така е паднала и рублата. Курсът е преминал границата 66 рубли за долар за първи път от 2016 година, а еврото се продава за повече от 77 рубли за първи път от 16 април т.г. \r\nКотировките падат заради новините, че властите на САЩ въвеждат нови санкции срещу Русия заради случая „Скрипал“, коментира руската агенция. Новите мерки трябва да влязат в сила на 22 август. \r\n*** Управляващият Социалдемократически съюз на Македония (СДСМ) и ВМРО-ДПМНЕ ще получат почти еднакъв резултат, ако утре има парламентарни избори в Македония. За партията на премиера Зоран Заев биха гласували 24,4% от гражданите, а за основната опозиционна партия само  0,4% по-малко – 24%, показва последната анкета на Македонския център за международно сътрудничество (МЦМС), предава  скопското електронно издание „МКД“ . \r\nСъгласно резултатите от проучването на общественото мнение, за най-голямата албанска партия „Демократичен съюз за интеграция“ (ДСИ) биха гласували 6,9% от запитаните, за Алианса за албанците – 2,7%, за БЕСА – 1,7%, а „не знам“, или „няма да гласувам“ са предпочели 37,8% от участниците в допитването. \r\nСред етническите македонци, ВМРО-ДПМНЕ има малко предимство – 31,2% срещу 28,3% за СДСМ. Управляващата партия все още има подкрепата на 8% от албанците, докато опозицията би получила по-малко от 1% от гласовете на този етнос, сочат резултатите от проучването. \r\nАнкетата е проведена от агенция „М-проспект“ в периода от 24 юли до 1 август 2018 година сред 1026 души. \r\n***  Искането на албанските представители от Медведжа, Прешево и Буяновац да се присъединят към Косово трябва да бъде представено в Брюксел и решението е в \"корекция на границите\", заяви президентът на Косово Хашим Тачи, цитиран от  сръбската държавна телевизия РТС . \r\n„Искането на политическите лидери от Медведжа, Прешево и Буяновац е институционализирано и ще го представя в Брюксел. Ще бъде много трудно, почти невъзможно, трябва ни чудо, но дори и да не постигнем нищо, поне сме опитали. Не бива да изпускаме този момент“, цитира думите на Тачи РТС. \r\nПо време на пресконференцията,  държавният глава уточни, че сливането на Прешевската долина с Косово не означава разделяне на най-младата балканска държава, размяна на територии между Прищина и Белград, нито автономия за сърбите в Северно Косово, а само „корекция на границата“, предава „Радио и телевизия Косово 2“ (RTK 2) \r\n„Корекцията на границите предвижда цялостно присъединяване на Прешево, Медведжа и Буяновац към Косово. Това би било прозрачен и отговорен мирен процес между Косово и Сърбия. Ако двете страни са съгласни с това, никой няма да може да се противопостави. Ако трябва, Косово ще промени своята Конституция в случай на присъединяване на Прешевската долина“, поясни Тачи. \r\nПо неговите думи, въпросният район до момента е напуснат от около 12 хиляди души, които са отишли основно в Косово. Той посочи още, че 98% от гражданите на Прешево, Медведжа и Буяновац искат да се присъединят към Косово и тяхната воля трябва да бъде зачетена. \r\n***  Лекари потвърдиха смъртта на още двама души от Западнонилска треска в Гърция, като и в двата случая става дума за над осемдесетгодишни жители на Западна Атика, пише  електронното издание на вестник Kathimerini . \r\nОт началото на летния сезон в Гърция са регистрирани 55 случая на заразяване с пренасяния от комари вирус, сочат данните на Центъра за контрол и превенция на заразите. \r\nДванадесет от тях все още се лекуват в болнични заведения, тъй като треската е засегнала централната им нервна система. Четирима са в тежко състояние, отбелязва изданието. \r\nВ сряда гръцкия Съюз на общините и общностите излезе със съобщение, в което критикува регионалните власти на Атика за това, че не са успели да проведат широкомащабни мерки за контрол на комарите навреме за размножителния сезон. \r\n*** Докато Сирия страда заради продължаващия седем години конфликт в страната, през последните четири месеца подкрепяните от САЩ сирийскии кюрдски „Отряди за народна самоотбрана“ (ОНС) и „Работническата партия на Кюрдистан“ (ПКК) са увеличили подконтролната си територия от 25 на 28% от територията на цялата държава, пише  електронното издание на турския вестник Yeni Safak . \r\nСъгласно изчисленията на „Анадолската агенция“, между 18 април и 8 август ОНС/ПКК и сирийските правителствени сили са увеличили своите територии, докато въоръжената опозиция и терористичната групировка „Ислямска държава“ са загубили позиции, отбелязва вестникът. \r\nПрез последните четири месеца, правителството в Дамаск е увеличило с 1% контрола си над Сирия и сега управлява 109 136 кв. км от общо 185 180 кв. км., колкото е цялата територия на държавата, според данните на държавната агенция. Изданието посочва, че режима на Асад, понякога нарушавайки договорките от Астана, си е върнал районите Източна Гута, Дераа и Кюнейтра, които  по-рано бяха на въоръжената опозиция. \r\n„Йени Шафак“ отбелязва, че след турската военна операция „Маслинова клонка“ в началото на тази година ОНС/ПКК са загубили част от подконтролните си райони си, но за сметка на това имат териториални придобивки в източната част на страната. \r\nТерористичната групировка, както я определя турският вестник, с въздушна подкрепа от САЩ, е разпространила властта си в Сирия над 55 967 кв. км. от 51 379 кв. км. в началото на разглеждания период, или 27,7% от територията на страната от 25%. \r\nТерористичната групировка „Ислямска държава“ от своя страна, в момента присъства в три различни сирийски района, с обща площ 6 040 кв. км. През посочения период тя е загубила около 3700 кв. км. и сега контролира едва 3,3% от цялата територия на страната, сочат данните на изданието. \r\nДнес ИД продължава да е активна в няколко села на изток от река Ефрат, източните селски райони на провинция Хомс и някои квартали на Ас Сувейда, отбелязва „Йени Шафак“. \r\nСлед като загуби предградието на Дамаск Източна Гута през април, въоръжената опозиция и антиправителствените сили се евакуираха и от провинции Дераа и Кюнейтра след споразумение с Русия и Дамаск. Съгласно данните на вестника, опозицията в момента контролира 18,625 кв. км., или 10% от територията на Сирия. Тя все още властва в североизточната провинция Идлиб, Западно Алепо, северните селски райони на Туркменската планина и Латакия и региона Ат Танф, в близост до границата на Сирия с Ирак и Йордания. \r\nИзданието отбелязва, че 4147 кв. км. от 18 625-те километра, контролирани от въоръжената опозиция, са зоните, освободени в хода на турските военни операции „Щита на Ефрат“ и „Маслинова клонка“. Още 7700 кв. км. в източносирийския район Ат Танф пък са под контрола на подкрепяните от САЩ въоръжени формирования. \r\n***  В Македония, в условия на съвременно робство, живеят около 18 хиляди лица, или 8,7 от хиляда македонски граждани са роби, показва Глобалният индекс за робство за 2018 година, изработен от ООН и Фондация Walk Free. Страната е на трето място сред страните от Европа и Централна Азия по този показател. В тази група преди Македония са само Туркменистан и Беларус, а най-малко роби има в Люксемург, където само 1,5 от хиляда души са в това положение, пише  електронното издание на македонския вестник „Вечер“ . \r\nЩо се отнася до отговора на правителството на този проблем, македонското е оценено с БББ. \r\n\"Правителството изпълнява основните компоненти на всеобхватен отговор на някои форми на модерно робство, предоставя услуги за подкрепа на жертвите, има силен отговор на съдебните органи, има доказателства за координация и сътрудничество и защита на уязвимите групи от населението. Правителствата могат да започнат да се занимават с проблема с робството при процедурите за възлагане на обществени поръчки или с търговските субекти на тяхна територия. Може да има доказателства, че някои правителствени политики и практики могат да криминализират и / или резултатите при депортация на жертвите\", се посочва в обяснението за това какво означава оценката на БББ. \r\nРезултатите от световния доклад показват, че повече от 40 милиона в момента живеят в някаква форма на робство  - най-вече в Азия и Африка. Но има и хора, които живеят в робство в части от света, където не се очаква, като Съединените щати, където  те са около 400 хиляди души. \r\nФондация Walk Free отбелязва, че няма общоприето правно определение за съвременно робство, но терминът се използва за описание на специфична съвкупност от обстоятелства, които се считат за ключови за разпознаване на робството в съвременния свят. То се определя като се вземат предвид следните критерии: контрабанда на хора, принудителен труд, робство, определено с международната конвенция за робството от 1926 г., дългово робство, принудителен брак и детски труд. \r\nОценките в проучването се основават на разнообразни официални статистически данни на национално и международно равнище, но и с разговори с повече от 70 000 души. Данните от доклада показват, че 71% от съвременните роби са жени, докато 29% са мъже. Повече от 15 милиона души са в принудителни бракове, което е форма на робство, а около 25 милиона са принудени да работят без парична компенсация, свобода на движение и основни човешки права. \r\nКогато става въпрос за конкретни страни, в които живеят най-много хора в съвременно робство, на първо място е Северна Корея, следвана от Еритрея, Бурунди, Централноафриканската република и Афганистан. Що се отнася до арабските държави, проблемът е липсата на релевантни данни, въпреки че има многобройни медийни съобщения за робски труд, но и фактът, че повече от 17 милиона чуждестранни работници работят в ужасни условия там. \r\nРобският труд също е важна част от световната икономика, което се потвърждава от факта, че страните-членки на Г-20 в рамките на една година внасят стоки, произведени с  робски труд, на стойност 354 млрд. долара. Поразително е твърдението, че лаптопите са на първо място сред стоките, произведени от несвободни хора. След тях са дрехите, а на трето място е рибата, следвана от какаото и захарната тръстика. \r\nВ заключението си Фондацията отбелязва, че е шокиращо, доколко съвременното робство е разпространено в най-развитите държави на света. Европа се отличава с това, че там то се толерира най-малко, а освен това властите на страните от Стария континент реагират бързо на подобни прояви и приемат подходящи закони за борба с модерното робство. \r\n***  Министерството на вътрешните работи на Германия обяви, че е постигнало двустранно споразумение, според което Мадрид ще приема обратно поискалите убежище мигранти, регистрирани първоначално от испанските власти, пише  немската редакция на електронното издание The Local . \r\nПравителството в Берлин отдавна е разделено по въпроса какво трябва да прави с мигрантите, подали молбата си в друга страна от Европейския съюз, но хванати от германската гранична служба, припомня медията. \r\nСъгласно информацията на изданието, двустранното споразумение, постигнато с испанското правителство, предвижда Германия да може да връща подалите молба за убежище в Испания мигранти, „в рамките на 48 часа“, след като са хванати в Германия. Договорът влиза в сила в събота. \r\n„Приветстваме желанието на Испания да сътрудничи по този въпрос“, заяви говорителят на германското вътрешно ведомство Елеонор Петерман. Мадрид не е поискал нищо в замяна, уточни тя. \r\nСделката е част от серия двустранни споразумения, които Германия иска да сключи с партньорите си от ЕС, след като стана ясно, че ще е почти невъзможно да се постигне по-широк договор за целия Съюз, обяснява The Local. \r\nПравителството все още води преговори за подобни договорки с Гърция и Италия. По думите на Петерман, Берлин вече има споразумение с Виена за връщане на мигранти и няма нужда от официален договор с Австрия. \r\nКакто пише изданието, министърът на вътрешните работи Хорст Зеехофер е показал ясно, че иска да има яснота по въпроса до края на юли или началото на август. \r\nThe Local припомня, че двустранните преговори с другите европейски държави са част от компромис, постигнат след тежките спорове по политиката за предоставяне на убежище, които поставиха управляващата коалиция в Германия под въпрос това лято. В най-разгорещения момент на скандала през юни, Зеехофер дори си подаде оставката, преди почти веднага да се откаже да напуска поста си и коалицията. \r\n*** Израелската авиация атакува повече от 140 „стратегически военни цели“ в Ивицата Газа в отговор на ракетни обстрели от страна на палестински групировки, съобщи пресслужбата на Силите за отбрана на Израел, предава  РИА Новости . \r\nПо данните на военните, в резултат от три масирани бомбардировки са унищожени командни центрове, тунели, тренировъчни лагери, оръжейни складове и производствени обекти, използвани от управляващото в анклава движение ХАМАС. \r\n„Ударите се нанасят в отговор на ракети, изстреляни от Ивицата Газа по израелска територия в течение на вечерта и нощта“, се казва в армейската сводка. \r\nПо данни на Министерството на здравеопазването на Палестина, в резултат от ударите са загинали трима души, включително жена и дете. \r\nОт вечерта Силите за отбрана на Израел са преброили около 150 изстрела на ракети от Ивицата Газа, 25 от които са прихванати от противоракетните комплекси „Железен купол“, припомня руската агенция. Най-големи щети е нанесъл първия залп по крайграничния град Сдерот, където реактивен снаряд е попаднал в жилищна сграда и са ранени най-малко двама израелци. Сирените за тревога са звучали цялата нощ, предупреждавайки населението на приграничните райони за нови обстрели от анклава. \r\nРИА уточнява, че поредната ескалация на напрежението започна в понеделник, когато израелски танк унищожи двама активисти на ХАМАС. По данни на военните, те са стреляли със снайпери по военнослужещи на границата. Ислямистката организация пък твърди, че бойците са участвали в учения и обеща да отмъсти за тяхната смърт. \r\nРазмяната на удари, продължава руската медия, усложнява работата над дългосрочното мирно споразумение, която се води с посредничеството на Египет и ООН. По данни на медиите, миналата седмица те са представили на двете страни в конфликта проектодокумент, предполагащ първо да се спрат палестинските атаки в замяна на отслабване на блокадата на Ивицата Газа.", "date": "2018.08.09", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/09/2554553/plovdiv-tovaren-avtomobil-e-razlyal-znachitelno-kolichestvo-maslo-na-okolovrastniya-pat-na-grada-dvizhenieto-e-vremenno-preustanoveno.html", "text": "Аварирал товарен автомобил е разлял значително количество масло на Околовръстния път на Пловдив. Това съобщи за  Радио „Фокус“ – Пловдив  говорителят на Областната дирекция на МВР. По тази причина от 12.30 часа временно е затворен за движение участъкът на Околовръстния път на Пловдив от пътен възел „Пещерско шосе“ до кръстовището с пътя между кв. „Коматево“ и село Първенец. Предприети са действия за почистване на пътното платно. Полицейски служители насочват автомобилите по обходни маршрути. \r\nТони МИХАЙЛОВ", "date": "2018.08.09", "title": "Пловдив: Товарен автомобил е разлял значително количество масло на Околовръстния път на града, движението е временно преустановено"}
{"url": "http://www.focus-news.net/news/2018/08/09/2554549/stroitelna-firma-skasa-kabel-na-chez-i-ostavi-1800-klienti-v-sofiya-bez-tok.html", "text": "При изкопни дейности строителна фирма скъса кабел, собственост на ЧЕЗ Разпределение България, и остави 1800 клиенти на компанията без електрозахранване. Това съобщиха от пресцентъра на  ЧЕЗ . Засегнати за около 15 минути бяха домакинства и бизнес клиенти в кв. \"Редута\" и централната градска част.  \r\nПрез първите шест месеца на годината в резултат на несъобразени изкопни и ремонтни дейности на територията, обслужвана от „ЧЕЗ Разпределение“, са регистрирани 102 инцидента със скъсани кабели, в резултат на които е било прекъснато електрозахранването на 193 220 клиенти на дружеството.  \r\nИнформация за стартиращи изкопни дейности трябва да се подава поне две седмици предварително на телефон 0700 100 010 или на имейл klienti@cez-rp.bg.", "date": "2018.08.09", "title": "Строителна фирма скъса кабел на ЧЕЗ и остави 1800 клиенти в София без ток"}
{"url": "http://www.focus-news.net/news/2018/08/09/2554546/rayonniyat-savet-na-bsp-krasna-polyana-osazhda-teroristichniya-akt-vav-venetsuela.html", "text": "Районният съвет на БСП - Красна поляна осъжда терористичния акт във Венецуела. Това се посочва в декларация на партийната структура, изпратена от пресцентъра на  ГС на БСП София . \r\nАгенция „Фокус“ публикува пълния текст на декларацията без редакторска намеса: \r\n„Районният съвет на БСП - Красна поляна категорично осъжда терористичния акт във Венецуела и опита за убийство на демократично избрания президент Николас Мадуро.  \r\nАтентатът в Каракас е акт на насилие срещу легитимно избрания от венецуелския народ държавен глава, срещу държавността, срещу свободата и демокрацията.  \r\nВенецуела избра пътят на социализма, свободата и демокрацията и ние сме убедени, че венецуелският народ ще продължи по този път, подкрепяйки политиката на Николас Мадуро. \r\nУбедени сме, че Венецуела ще победи тероризма и венецуелската демокрация ще надмогне опитите за търсене на политически решения с насилие. \r\nПризоваваме всички демократични държави в света да подкрепят венецуелския народ и Николас Мадуро в борбата за мир, свобода и демокрация, да уважат демократичното решение на гражданите на Венецуела да вървят по пътя на социализма и да приемат протегнатата ръка за мир, сътрудничество и взаимноизгодни икономически отношения. \r\nВенецуела ще продължи да бъде пример за демократично социалистическо развитие, за което мечтаят и другите народи в Латинска Америка. \r\nДекларацията е подкрепена от народните представители от „БСП за България“, които са членове на Групата за приятелство България – Венецуела в 44-тото НС и от Комунистическата партия на България с първи секретар Александър Паунов.“.", "date": "2018.08.09", "title": "Районният съвет на БСП - Красна поляна осъжда терористичния акт във Венецуела"}
{"url": "http://www.focus-news.net/news/2018/08/09/2554559/blagoevgrad-osem-otbora-shte-se-vklyuchat-v-6-iya-mezhdunaroden-turnir-po-futbol-kupite-na-obshtina-blagoevgrad.html", "text": "Осем отбора ще се включат в 6-ия Международен турнир по футбол за деца, родени 2004г.- „Купите на Община Благоевград“. Това съобщиха от пресцентъра на  Община Благоевград . Жребий определи и кои отбори излизат един срещу друг на терена. В присъствието на заместник-кмета по култура и хуманитарни дейности на Община Благоевград Христина Шопова и директора на Детско-юношеската школа на ОФК „Пирин“ Благоевград Васил Петров бяха съставени групите. \r\n„Тази година турнирът по футбол за деца, родени през 2004 г., ще се проведе от 27 август до 2 септември. Много се радвам, че ФК „Бенфика“ Лисабон, Португалия успяха да включат именно нашия турнир в програмата си. Това е една от най-добрите детски школи, заедно с тази на ФК „Динамо“ Загреб“, каза зам.-кметът Христина Шопова и пожела много успехи на всички участници в турнира, както и след време това да е поколението, което ще изведе националния отбор на България на Световно първенство. \r\nЖребият беше изтеглен от младите надежди на ОФК „Пирин“. Тегленето определи, в „А“ група да бъдат ПФК „Славия“, ФК „Апоел“ Никозия, Кипър, „Цървена звезда“, Белград, Сърбия и ФК „Динамо Загреб“ Загреб, Хърватия. В „Б“ група ще бъдат отборите на ПФК „ЦСКА“ София, България, ОФК „Пирин“ Благоевград, България, ФК „Войводина“ Нови Сад, Сърбия и „Бенфика“ Лисабон, Португалия.", "date": "2018.08.09", "title": "Благоевград: Осем отбора ще се включат в 6-ия Международен турнир по футбол „Купите на Община Благоевград“"}
{"url": "http://www.focus-news.net/news/2018/08/09/2554562/rumen-petkov-abv-darzhavata-gubi-150-mln-dolara-ot-kontsesiyata-na-gazovoto-nahodishte-kray-varna.html", "text": "Загубите на държавата ни от неустойки за концесията на находището на природен газ в 12-милната зона в морето край Варна са от порядъка на 150 млн. щатски долара, в които се включват и невнесени концесионни такси към Министерството на енергетиката. Това коментира във Варна председателят на партия АБВ Румен Петков, предаде репортер на  Радио „Фокус“ – Варна . Според Петков по предложение на народните представители Таско Ерменков и Жельо Бойчев в парламента е била гласувана лобистка законодателна промяна за пълната либерализация на електроенергийния пазар, която обаче е в ущърб на държавния интерес що се отнася до добива на природен газ и режима на издаване на лицензии. „Това е дейност, която е от изключително важно значение не само за България, а и за сигурността на доставките на природен газ за Централна и Източна Европа. Тя е изцяло в ущърб на държавния интерес“, коментира Румен Петков и добави, че в случая издадената лицензия е единствено и само за добив на природен газ в икономическата зона на Черно море. Понастоящем концесионерът „Петрокелтик“, който е регистриран на Каймановите острови, т.е. в офшорна зона, е с неясна собственост на капитала. „През ноември 2017 година с писмо до Министерството на енергетиката концесионерът е заявил, че не е в състояние да добива повече газ. С това всички съоръжения трябва да преминат безвъзмездно в управление на държавата“, заяви Румен Петков. Според него концесията се експлоатира по непрофесионален начин и води до загуби на подземни богатства, включително и на преки щети чрез неизпълнение на минималния годишен добив. По думите му концесионерът не спазва екологичните норми с изхвърляне на отпадните води със съдържание на цианид, кадмий, олово, арсен в икономическата зона на Черно море с всички последствия от това. „Ние настояваме първо Министерството на околната среда да направи много сериозен анализ в какво се изразява промяната в закона“, каза лидерът на АБВ. Той добави, че в таблица за отпадните води за миналата година е посочено, че пречистената вода системно намалява. По думите му същевременно логиката на такъв тип дейности с намаляването на обема на газта под морското дъно е да се увеличава обемът на водата. Румен Петков каза още, че председателят Държавната комисия за водно и енергийно регулиране Иван Иванов трябва да провери капитала на дружеството. Държавният орган трябва да констатира, че компанията не отговаря на изискванията за прозрачност на капитала, тя е с неясна собственост и не може да се гарантира състоянието на околната среда в района на нос Галата. От АБВ ще настояват Министерство на енергетиката незабавно да предприеме всички действия, за да може това газонаходище, на базата на преустановената концесия с „Петрокелтик“ да бъде прехвърлено на 100% на държавното дружество „Булгартрансгаз“. „Ако ние искаме действително като държава да покажем способност да изпълняваме предварително поети икономически ангажименти, които засягат голяма част от Европа, Министерство на енергетиката трябва да предприеме това действие незабавно“, каза още по темата Румен Петков. \r\nДиана СТОЕВА", "date": "2018.08.09", "title": "Румен Петков, АБВ: Държавата губи 150 млн. долара от концесията на газовото находище край Варна"}
{"url": "http://www.focus-news.net/news/2018/08/09/2554564/riosv-vratsa-izvarshena-e-proverka-po-signali-za-podgotovka-za-probivno-vzrivni-raboti-pri-prirodna-zabelezhitelnost-galabarnika-do-selo-kunino-ne-sa-konstatirani-narusheniya.html", "text": "Извършена е извънредна проверка на природна забележителност „Гълъбарника“ до село Кунино, няма констатирани нарушения, съобщиха от  Регионална инспекция по околната среда и водите  (РИОСВ) – Враца. След подадени сигнали до инспекцията за подготвителни дейности по пробивно-взривни работи в близост до природната  с. Кунино, община Роман, експерти направиха извънредна проверка. Не са констатирани нарушения в режимите на защитената територия съгласно заповедта за обявяване. На мястото, където са извършени подготвителните дейности по пробивно-взривни работи от фирма-концесионер „Бивар-АД“, са взети GPS координати. \r\nПроверката на РИОСВ – Враца установи, че подготвителните дейности се извършват в концесионната площ на кариерата и не попадат в границите на защитената територия. Взривното поле се намира на около 200-250 метра от входа на пещерата „Гълъбарника“. Дейностите на кариерата са одобрени с Решение по ОВОС на Директора на РИОСВ – Враца.", "date": "2018.08.09", "title": "РИОСВ-Враца: Извършена е проверка по сигнали за подготовка за пробивно-взривни работи при природна забележителност „Гълъбарника“ до село Кунино, не са констатирани нарушения"}
{"url": "http://www.focus-news.net/news/2018/08/09/2554561/premierat-borisov-voennite-proekti-tryabva-da-sa-efikasni-i-savmestimi-s-nato.html", "text": "Военнослужещите ни са едни от най-добрите, трябва да имат още по-добро въоръжение и това е нещо, по което работим, заяви министър-председателят Бойко Борисов, който присъства на закриването на многонационалната съвместна подготовка „PLATINUM LION 2018” на Учебен полигон „Ново село“. това съобщиха от  правителствената информационна служба . Премиерът напомни за проектите за кораби, за сухопътни машини и за подмяна на бойната ни авиация, за които трябват няколко милиарда. По думите му е важно да се вземе това, което е ефикасно, евтино и съвместимо с НАТО. \r\n„С тази съвместна база ние даваме възможност не само на Балканите, а и на Черноморския регион, да води занятия, да се подготвя за възпиране, за отбрана, както и за различни други операции. Начинът на мислене – да се бием помежду си, се променя в общ начин на мислене – да знаем колко всеки един от нас е подготвен и заедно да изграждаме отбранителната система на Балканите и региона“, каза още министър-председателят.  \r\nНа въпрос на медиите премиерът Борисов обърна внимание колко много средства се отпускат за развитие на българските общини. Вчера в Министерския съвет беше кметът на Сопот, който лично благодари на министър-председателя за помощта от държавата към общината. Премиерът изтъкна, че скоро ще стане готово Антимовото крило на Троянския манастир, който е символ на Троян, а отделно са отпуснати пари и за инфраструктурата в града. В Гоце Делчев няма нещо ненаправено, каза Борисов и добави, че се отпускат средства и за метрото в столицата, както и за културна и градска инфраструктура в Пловдив. Според Борисов е естествено за там, където живеят най-много хора, да се отделят най-много средства.  \r\nПомолен да коментира думи на премиера на Република Македония Зоран Заев относно Илинденско-Преображенското въстание, министър-председателят Борисов напомни, че с колегата си Заев съвместно са отбелязали 115-годишнината от въстанието в Благоевград. „Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани“, каза  още премиерът Борисов.", "date": "2018.08.09", "title": "Премиерът Борисов: Военните проекти трябва да са ефикасни и съвместими с НАТО"}
{"url": "http://www.focus-news.net/news/2018/08/09/2554558/mrrb-zakonoustanovenite-protseduri-po-izdavane-na-razreshenie-za-stroezh-za-rekonstruktsiya-na-pristanishte-karantinata-sa-spazeni.html", "text": "Във връзка с разпространена в медиите информация относно издадени в нарушение на Закона за устройство на територията заповед за одобряване на подробен устройствен план и разрешение за строеж за обект Модернизация и реконструкция на пристанище „Карантината“ на морски плаж „Аспарухово“ във Варна от министъра на регионалното развитие и благоустройството, от пресцентъра на  Министерството на регионалното развитие и благоустройството  (МРРБ) заявяват, че изнесеното в сигнала на неправителствената организация „Камара на геодезистите“, която не е официалната браншова организация по смисъла на Закона за геодезията и картографията, е невярно и няма нарушение на процедурата по допускането, одобряването и издаване на разрешението за строеж.   \r\nПроцедурата по издаването на разрешението за строеж е проведена по реда на Закона за морските пространства, вътрешни водни пътища и пристанища на Република България и по реда на Закона за устройство на територията. Не са приложими разпоредбите на Закона за устройство на Черноморското крайбрежие и по тази причина в случая не се прилагат изискванията за Зона А от морските плажове.    \r\nТрябва да се има предвид, че съгласно разпоредбата на поред чл. 112 ж на Закона за морските пространства, вътрешни водни пътища и пристанища на Република България рибарските пристанища са публична общинска собственост, която не може да бъде променяна в частна и предназначението на обектите също не може да се променя.  Следва да се уточни, че рибарското пристанище съответства на предвижданията на действащия общ устройствен план, където има регистрирано съществуващо такова.    \r\nПодробният устройствен план за пристанищната територия е одобрен с параметри на застрояване, приложими за производствени терени с плътност на застрояване 80%, КИНТ 2,5 и кота корниз по-малко или равна на 25 м. Според плана и приложената визуализация на пристанищната територия е предвидена за изграждане 3-етажна сграда. Третият етаж ще бъде панорамен ресторант със стълба –кула, като втори етап на проекта, който ще се финансира от общината. Височината на сградата ще бъде значително по-малко от 25 м.    \r\nПреди одобряването на проекта във Варна е проведено широко обществено обсъждане на 16.06.2016 г.    \r\nЗа територията на морски плаж Аспарухово има издаден акт за изключителна държавна собственост, в който не попада цитираният в сигнала на неправителствената организация имот.    \r\nВ специализираната карта е отбелязано, че коментираният в сигнала на неправителствената организация имот включва скали, а плажът е пред него. Това поражда съмнения, че съдържащият се в сигнала картов материал е манипулиран.", "date": "2018.08.09", "title": "МРРБ: Законоустановените процедури по издаване на разрешение за строеж за реконструкция на пристанище „Карантината“ са спазени"}
{"url": "http://www.focus-news.net/news/2018/08/09/2554563/shumen-ozhanati-sa-9039-ot-ploshtite-s-pshenitsa-v-oblastta.html", "text": "Ожънати са 90.39% от площите с пшеница в област Шумен. Това съобщиха за  Радио „Фокус“ - Шумен  от Областната дирекция „Земеделие“. Реколтирани са 463 412 дка от засети 512 657 дка. Получената продукция е 229 120.7 тона при среден добив от 494 кг/дка. Реколтирани са 98.25% от площите с ечемик в региона. Ожънати са 71 106 дка от засети 73 519 дка. Производството възлиза на 35 901 тона, при среден добив от 498 кг/дка. Жътвата на зимна маслодайна рапица е на 90.30%. Общата площ е 77 922 дка. Реколтирани са 70 120 дка, продукцията е 16 265 тона. Средният добив от рапица в региона е 232 кг/дка. \r\nИвелина ИВАНОВА", "date": "2018.08.09", "title": "Шумен: Ожънати са 90.39% от площите с пшеница в областта"}
{"url": "http://www.focus-news.net/news/2018/08/09/2554557/dimitar-margaritov-kzp-kampaniite-za-namaleniya-ne-otmenyat-pravoto-na-reklamatsiya-pri-defekt.html", "text": "Две основни нарушения се срещат при съобщенията за намаления. Едното е, че стоката не е продавана поне месец на старата цена, за да бъде обявена отстъпка от 20 - 30 - 50 или повече процента. Другото е свързано с т.нар. „намаление в намалението“, при което потребителите трябва да са наясно от какво ниво е тръгнало редуцирането на цената и какви са били отстъпките на всеки следващ етап. Това посочи председателят на Комисията за защита на потребителите (КЗП) Димитър Маргаритов по BG On Air по повод течащите в момента масови кампании за намаления на мебели за обзавеждане на дома, съобщиха от пресцентъра на  КЗП . „При поръчка по интернет на мебели с индивидуални размери е важно да се знае, че правото на отказ в 14-дневния срок не може да бъде упражнено“, направи важно уточнение Маргаритов. Той обаче подчерта, че при проблем със самата стока, потребителят има право да предяви рекламация, включително и когато покупката е от кампания за намаление.  \r\nВ студиото на предаването „Денят On Air” председателят на КЗП коментира и темата за бързите заеми. „Първият въпрос, който трябва да си изясним преди да изтеглим кредит, е каква е стойността на заема, която можем да си позволим и която обозримо можем да възстановим съгласно погасителния план. Тогава възниква вторият изключително важен въпрос – каква е общата стойност на този кредит, извън главницата, която взимаме, за да покрием нуждата си от определени средства“, каза Маргаритов. Важно е да се внимава за уловки в проекта на договора. Например, да се осигури в рамките на три работни дни поръчител, който да има месечна заплата от минимум 1 500 лв., безсрочен трудов договор и пр., тъй като в противен случай потребителят ще дължи неустойка в пъти по-голяма от кредита.  \r\nПредседателят на КЗП обясни, че кредитодателят е длъжен по закон при подписването на договора да предостави на клиента си т.нар. Стандартен европейски формуляр. „Това е бланка със сравнително лесни за възприемане реквизити, от която може да стане ясно всичко, касаещо сумата, която трябва да върнете. Ако нещо не е ясно, поискайте разяснения. Ако Ви откажат, оставете този търговец – има повече от 60 фирми за бързи кредити на българския пазар“, добави Маргаритов.  \r\nПо отношение на настоящия летен сезон председателят на КЗП изрази мнение, че протича спокойно с оглед на малкото на брой сигнали от туристи – около 75, на фона на стотиците и хиляди жалби по други въпроси. От началото на май Комисията е извършила над 1200 проверки, като в около 10% от случаите са установени нарушения, което е типично за летния сезон. Маргаритов предупреди, че някои търговци могат да опитат да заблудят клиентите си, че при тях е два пъти по-евтино, като обявяват цените в евро, а не в лева. Или да не изпълнят обещанието си да настанят гостите в договорената стая с изглед към морето, да няма осигурен паркинг до самото място за настаняване, или басейнът да се окаже през три хотела. В такива случаи туристите могат да разчитат на съдействие на Комисията за защита на потребителите.", "date": "2018.08.09", "title": "Димитър Маргаритов, КЗП: Кампаниите за намаления не отменят правото на рекламация при дефект"}
{"url": "http://www.focus-news.net/news/2018/08/09/2554560/sofiyskata-rayonna-prokuratura-e-zadarzhala-18-godishen-mladezh-za-bludstvo-s-nepalnoletno-momiche.html", "text": "Под ръководството и надзора на Софийска районна прокуратура е образувано и се води досъдебно производство за това, че на 7 август 2018 г., около 08.30 часа, в кв. „Орландовци“ в град София, в стая, ползвана за жилищни нужди от пострадалата, М. Младенов (на 18 години), е извършил действия с цел да възбуди или удовлетвори полово желание без съвкупление, по отношение на лице, ненавършило 18-годишна възраст – Н., на 16 години. Това съобщиха от пресцентъра на  Прокуратурата на Република България . Описаното деяние представлява извършено престъпление по чл. 150, ал. 1 НК. \r\nПредвид високата обществена опасност на деянието и извършителя, наблюдаващият прокурор е постановил задържането на Младенов за срок до 72 часа, като е разпоредено привеждането му в сградата на Софийски районен съд на 10 август 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.08.09", "title": "Софийската районна прокуратура е задържала 18-годишен младеж за блудство с непълнолетно момиче"}
{"url": "http://www.focus-news.net/news/2018/08/09/2554535/deneshen-vestnik-makedoniya-privarzhenitsite-na-paok-makedoniya-e-edna-edinstvena-i-tya-e-tuk.html", "text": "Докато в „Скопиа“ силната пропагандна машина на властта е във вихъра си, а се появи и една смешна анкета, след това едно фалшиво задържане на терористи и арестуване на Стевче Якимовски, а като към всичко това прибавим и изявлението на Каменос, който щял да излиза от правителството на Ципрас заради договора, което никога няма да се случи и извадено от ковчег изказване на депутат от СИРИЗА, че не му пречело да се наричаме македонци (такива изказвания сигурно ще има все повече и повече и те основно са насочени към нас тук), привържениците на ПАОК ни изпратиха ясно послание чрез огромен транспарант, развит в средата на стадиона, докато траеше мачът между техния клуб и Спартак Москва: „Македония е една единствена и тя е тук“, пише в кратко резюме за събитията в сряда  електронното издание на македонския вестник „Денешен вестник“ . \r\nВпрочем, продължава изданието, това е и същността на договора с Гърция, а пропагандата има за цел да ви увери в противното. Но, всеки със своя ум. \r\nПревод и редакция:", "date": "2018.08.09", "title": "„Денешен вестник“ (Македония): Привържениците на ПАОК: Македония е една единствена и тя е тук!"}
{"url": "http://www.focus-news.net/news/2018/08/09/2554566/premierat-boyko-borisov-reshili-sme-da-vlozhim-3-4-mlrd-leva-v-prevaorazhavane-i-zatova-novoto-oborudvane-za-balgarskata-armiya-tryabva-da-bade-efikasno.html", "text": "При одобрение на проектите за превъоръжаване на Българската армия трябва да се вземе предвид съвместимостта с армията на НАТО. Това заяви премиерът Бойко Борисов след официалната церемония по закриване на многонационалната съвместна подготовка „PLATINUM LION 18“ на учебен полигон „Ново село“ край Сливен, предаде репортер на  Радио „Фокус“ - Сливен . „Решили сме да вложим 3 - 4 млрд. лева в превъоръжаване, въпреки че има много други сектори, които имат нужда, затова новото оборудване за армията трябва да бъде ефикасно, евтино, съвместимо с това на партньорите от НАТО, а и да бъде взето предвид мнението на военните експерти“, заяви премиерът Борисов. Той добави, че с новото въоръжение, ще имаме не само силна и боеспособна армия, но и армия с променено мислене, която ще бъде гарант на сигурността в региона. „Учения, подобни на многонационалната съвместна подготовка „PLATINUM LION 18“, променят мисленето,“ заяви Борисов. Той припомни, че не е било далеч времето, когато на Балканите сме воювали, а днес се учим да се отбраняваме заедно и да гарантираме сигурността на Черноморския регион.  \r\nНачалникът на отбраната генерал-лейтенант Андрей Боцев заяви, че се надява до края на годината да бъдат подписани договори по един или два от проектите.  \r\nДнес на полигон „Ново село“ край Сливен се състоя официалната церемония по закриване на многонационалната съвместна подготовка „PLATINUM LION 18“. В нея взеха участие 700 военнослужещи от осем държави – България, Силите на САЩ в Европа, Румъния, Молдова, Албания, Сърбия, Грузия и Черна Гора. Премиерът Борисов връчи сертификатите на представителите на всяка страна участник. Планиращият и провеждащият учението полковник Стоян Шопов връчи отличия на 27 военнослужещи за добро представяне по време на съвместната подготовка.   \r\nЛюдмила ЙОРГОВА", "date": "2018.08.09", "title": "Премиерът Бойко Борисов: Решили сме да вложим 3 - 4 млрд. лева в превъоръжаване и затова новото оборудване за Българската армия трябва да бъде ефикасно"}
{"url": "http://www.focus-news.net/news/2018/08/09/2554569/ria-novosti-prezidentat-na-moldova-otkaza-da-dade-teren-za-stroitelstvo-na-novo-amerikansko-posolstvo-v-stranata.html", "text": "Президентът на Молдова Игор Додон е отказал да предаде територията на бивш стадион за построяване на ново американско посолство в страната, предава  РИА Новости . \r\n„Днес (четвъртък, 9 август), подписах официален отказ за обнародване на закона за предаване на участъка на бившия Републикански стадион за последващо построяване на новата сграда на посолството на САЩ на него“, написа Додон във „Фейсбук“. \r\nПо неговото мнение, на тази територия може да се оборудва място за отдих. \r\n„Както и повечето граждани на страната, смятам, че на мястото на бившия стадион трябва да се благоустрои парк или да се построи културен център, който да се използва от всички жители на Молдов“, добави държавният глава. \r\nПревод и редакция:", "date": "2018.08.09", "title": "РИА Новости: Президентът на Молдова отказа да даде терен за строителство на ново американско посолство в страната"}
{"url": "http://www.focus-news.net/news/2018/08/09/2554567/rumen-petkov-abv-ima-seriozni-smushteniya-v-upravlenieto-na-energiynite-ni-druzhestva-petyo-i-petar-upravlyavat-energetikata-sreshtu-desetina-hilyadi-leva-mesechno.html", "text": "Има сериозни смущения в управлението на енергийните ни дружества - Петьо и Петър управляват енергетиката срещу десетина хиляди лева месечно. Това каза на пресконференция във Варна лидерът на ПП АБВ Румен Петков, предаде репортер на  Радио „Фокус“ - Варна . „Имаме много сериозни смущения от начина, по който се управляват Българския енергиен холдинг (БЕХ), Националната електрическа компания (НЕК) и някои от енергийните ни дружества“, заяви Петков. По думите му има брутален конфликт на интереси при Петър Илиев, който е изпълнителен директор на НЕК и председател на борда на директорите на БЕХ. „Т.е. БЕХ е собственик на НЕК и той като председател на борда ще формулира политиката на НЕК и след това ще я изпълнява като изпълнителен директор. Не гледам на никой в портмонето и на никой в чаршафите, но този човек взима минимум 6000-7000 лв. заплата от двете длъжности, които заема без допълнителното материално стимулиране“, коментира Петков. \r\nТой даде и втори подобен пример с Петьо Иванов е изпълнителен директор на БЕХ и от вчера председател на борда на директорите на „Булгаргаз“. БЕХ е собственик на „Булгаргаз“ и аналогично Петьо Иванов ще взима взима решенията какво да прави „Булгаргаз“ и след това ще ги изпълнява и ще взима заплата от порядъка на 6000-7000 лв. \r\n„Ако целта на това правителство е двама-трима души да ги направим милионери за половин мандат, трябва да е ясно. Министър-председателят е човек, който навремето подкрепи президента Първанов, който се противопостави по принцип на такъв тип бордове и на това един човек да бъде ангажиран в няколко борда и политически фигури да бъдат ангажирани в борда. Днес той трябва да покаже, че тогава той е заел принципна позиция и ще я реализира докрай и когато е на власт. Настояването ни към министър-председателя е това безочие, тази наглост да бъде прекратена. Настояването ни е в най-бърз срок да вземе мерки такъв тип политика да бъде преустановен“, заяви Румен Петков.  \r\nДиана СТОЕВА", "date": "2018.08.09", "title": "Румен Петков, АБВ: Има сериозни смущения в управлението на енергийните ни дружества - Петьо и Петър управляват енергетиката срещу десетина хиляди лева месечно"}
{"url": "http://www.focus-news.net/news/2018/08/09/2554568/burgas-natovaren-e-trafikat-po-patishtata-v-oblastta.html", "text": "Натоварен е трафикът по пътищата в област Бургас, предаде репортер на  Радио „Фокус“ – Бургас . По-засилено е движението по пътя Слънчев бряг-Поморие-Бургас, както и в двете посоки по отсечката Бургас-Атия-Созопол. \r\nИнтензивно е движението и по входно-изходните пътни артерии на областния център, при влизане в Бургас от Слънчев бряг и от автомагистрала „Тракия“. \r\nПродължават частичните  кърпежи от км 324 до км 359 в отсечката Карнобат-Ветрен. Работни екипи има и по пътя Провадия-Айтос. В града към този час движението се осъществява с нормална интензивност. Пътищата са сухи и нормално проходими. \r\nВеселина НИКОЛОВА", "date": "2018.08.09", "title": "Бургас: Натоварен е трафикът по пътищата в областта"}
{"url": "http://www.focus-news.net/news/2018/08/09/2554570/pazardzhik-rok-festival-shte-se-provede-za-treta-poredna-godina-na-krepostta-peristera-v-peshtera.html", "text": "Рок фестивал ще се проведе за трета поредна година на крепостта „Перистера“ в Пещера, съобщи за  Радио „Фокус“ – Пазарджик  Стоян Йовчев, експерт в Общината. Той заяви, че благодарение на Община Пещера рок феновете ще имат удоволствието да се насладят безплатно на някои от наистина добрите български рок групи –  „Фанданго”, „Подуене блус бунд” с Васко Кръпката и специалното участие на Силвия Миленова. На сцената отново ще излязат местните изпълнители Мишо и Ицо заедно с водещите Лазар Вълчев и Александър Иванов. Фестивалът се открива от 18.30 часа на 30 август. \r\nАлбена ЖИЛЕКОВА", "date": "2018.08.09", "title": "Пазарджик: Рок фестивал ще се проведе за трета поредна година на крепостта „Перистера“ в Пещера"}
{"url": "http://www.focus-news.net/news/2018/08/09/2554574/blagoevgrad-natovaren-e-trafikat-po-avtomagistrala-struma-i-glaven-pat-e-79-v-dvete-posoki-pri-paten-vazel-simitli-i-kresnenskoto-defile-se-obrazuvat-koloni-ot-avtomobili.html", "text": "Натоварен е трафикът по автомагистрала „Струма“ и главен път Е-79 по направлението София – Кулата, в посока Гърция и обратно, предаде репортер на  Радио „Фокус“ – Пирин . В района на пътен възел „Симитли“ и Кресненското дефиле се образуват колони от автомобили, но няма данни за задръствания. \r\nС повишено внимание трябва да се извършва движението по главен път E-79 Благоевград – Кулата през Кривия тунел в района на Кресненското дефиле поради липса на осветление в следствие на авария по електропреносната мрежа. По автомагистрала „Струма“ в участъка Ново Делчево – Кулата пък се извършва косене на храсти в разделителната ивица. \r\nПо данни от Главна дирекция „Гранична полиция“ е интензивен трафикът на ГКПП „Кулата“ на изход за товарни автомобили. \r\nЛивия НИНОВА", "date": "2018.08.09", "title": "Благоевград: Натоварен е трафикът по автомагистрала „Струма“ и главен път Е-79 в двете посоки, при пътен възел „Симитли“ и Кресненското дефиле се образуват колони от автомобили"}
{"url": "http://www.focus-news.net/news/2018/08/09/2554573/sport-ludogorets-sreshtu-bosnenskiya-zrinski-ot-2000-chasa-v-razgrad.html", "text": "Лудогорец приема Зрински Мостар в първи мач от третия квалификационен кръг на Лига Европа довечера от 20:00 часа на „Лудогорец Арена“ в Разград. Шампионът ще има за съперник слаб отбор, който предишната седмица едва не отпадна от малтийския Валета - 1:1 у дома и трудна победа с 2:1 в реванша. От своя страна, Лудогорец само за три дни записа загуби в Шампионската лига и първенството. На 1 август разградчани бяха елиминирани от унгарския Видеотон, без да му вкарат гол, а на 4 август не се разписаха и срещу Локо Пловдив у дома. \r\nИзразителна домакинска победа срещу Дрински ще обезсмисли реванша в Босна, а това ще означава участие в плейоф за влизане в групите. Там жребият е благосклонен за Лудогорец -  победителят от мача между грузинския Торпедо Кутаиси и албанския Кукеси.", "date": "2018.08.09", "title": "Спорт: Лудогорец срещу босненския Зрински от 20:00 часа в Разград"}
{"url": "http://www.focus-news.net/news/2018/08/09/2554572/veselina-boteva-direktsiya-sotsialna-politika-plovdiv-dnevnite-tsentrove-za-hora-s-uvrezhdaniya-v-grada-mogat-da-poemat-nuzhdaeshti-se-i-nad-kapatsiteta-si.html", "text": "Дневните центрове за хора с увреждания в Пловдив могат да поемат нуждаещи се и над капацитета. Това съобщи за  Радио „Фокус” - Пловдив  Веселина Ботева, директор на Дирекция „Социална политика” към Общината. „Въпреки че капацитетът на центровете е пълен, сградите, в които се помещават те, са просторни и комфортни и има възможност да поемат и още нуждаещи се”, каза Ботева. Тя добави, че в момента няма чакащи за настаняване. В Пловдив съществуват два дневни центъра за пълнолетни лица с увреждания на територията на Комплекса за социални услуги „Свети Георги”. Единият е за лица с физически и умствени увреждания, а другият – за лица с деменция и психически разстройства. В община Пловдив има още един дневен център само за деца с увреждания - „Света Ана”, един център за деца и младежи - „Олга Скобелева”, както и един дневен за деца с тежки множествени увреждания, част от комплекса „Света Петка”. Веселина Ботева каза още, че в единият от центровете с капацитет 20 души са настанени 38, което е доказателство за това, че сградите имат възможност да поемат още. \r\nВ Дневния център за деца и младежи „Олга Скобелева” е взето решение, по желание на родителите, децата да могат да остават там до 29–годишна възраст. „Те са там повече от 10 години, между тях и персонала има изградена емоционална връзка, така че това е добра възможност за тези младежи да остават още там”, каза Ботева. \r\nВъпреки проверките, които се извършват в момента от страна Инспектората към Агенция „Социално подпомагане” във всички дневни центрове за пълнолетни лица с увреждания, от Социалната дирекция на Община Пловдив не се притесняват, тъй като знаят, че техните центрове си работят както трябва. Очаква се и Държавна агенция за закрила на детето да направи проверка на дневните центрове за деца с увреждания в Пловдив. \r\nПреди ден в Пловдив пристигна на работно посещение и министърът на труда и социалната политика Бисер Петков. \r\nЦветана ТОНЧЕВА", "date": "2018.08.09", "title": "Веселина Ботева, Дирекция „Социална политика” - Пловдив: Дневните центрове за хора с увреждания в града могат да поемат нуждаещи се и над капацитета си"}
{"url": "http://www.focus-news.net/news/2018/08/09/2554575/kyustendil-metaldetektor-i-17-moneti-s-kulturno-istoricheska-stoynost-sa-izzeti-pri-proverka-na-dva-imota-v-grada.html", "text": "Металдетектор и 17 монети с културно-историческа стойност откриха и иззеха кюстендилски полицаи в два имота в града. Това съобщиха от пресцентъра на  МВР . Процесуално-следствените действия са осъществени след получена информация, че собствениците на жилищата – мъже на 48 и 57 години, осъществяват нерегламентирани археологически разкопки и предлагат за продажба намерените артефакти. По случая е започнато досъдебно производство в РУ - Кюстендил, уведомен е дежурен прокурор.", "date": "2018.08.09", "title": "Кюстендил: Металдетектор и 17 монети с културно-историческа стойност са иззети при проверка на два имота в града"}
{"url": "http://www.focus-news.net/news/2018/08/09/2554576/plovdiv-dvizhenieto-se-izvarshva-v-edna-lenta-po-pat-ii-86-plovdiv-asenovgrad-pri-razklona-za-zlatitrap-i-zhp-nadleza-poradi-razliv-na-neftoprodukti.html", "text": "Движението по път II-86 Пловдив – Асеновград (околовръстен път на Пловдив) при разклона за Златитрап и жп надлеза се извършва в една лента поради разлив на нефтопродукти на пътното платно. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост. Трафикът се контролира от Пътна Полиция.", "date": "2018.08.09", "title": "Пловдив: Движението се извършва в една лента по път II-86 Пловдив – Асеновград при разклона за Златитрап и жп надлеза поради разлив на нефтопродукти"}
{"url": "http://www.focus-news.net/news/2018/08/09/2554577/gabrovo-zadarzhan-e-shofyor-bez-knizhka-napravil-opit-da-izbyaga-ot-politseyska-proverka.html", "text": "Задържан е неправоспособен шофьор, направил опит да избяга от полицейска проверка. Това съобщиха от пресцентъра на  МВР . Вчера около 00.30 часа на ул. „Васил Левски“ в Севлиево, полицейски служител подал сигнал за спиране със стоп-палка към водача на лек автомобил „Мерцедес“. Мъжът зад волана продължил към изхода на Севлиево. След кратко преследване превозното средство било установено на пътя Севлиево - село Крушево. Водачът – 33-годишен местен жител, опитал да напусне мястото, но бил задържан. При последвалата проверка било изяснено, че е неправоспособен, а поставените на автомобила регистрационни табели - издадени за друго превозно средство. Мъжът е задържан за срок до 24 часа. По случая е образувано бързо производство.", "date": "2018.08.09", "title": "Габрово: Задържан е шофьор без книжка, направил опит да избяга от полицейска проверка"}
{"url": "http://www.focus-news.net/news/2018/08/09/2554579/pleven-okolo-60-kg-tyutyun-bez-banderol-sa-izzeti-pri-proverka-na-kashta-v-selo-bukovlak.html", "text": "Около 60 кг тютюн без бандерол са иззети при проверка на къща в село Буковлък. Това съобщиха от пресцентъра на  МВР . Специализираната операция за пресичане на престъпления, свързани с акцизни стоки, е проведена вчера от служители на Първо РУ в Плевен и Базовата научно-техническа лаборатория при ОДМВР – Плевен. В хода на предприетите действия, проверка била извършена в къща в село Буковлък, обитавана от 19-годишна жена. В пристройка полицаите открили специална машина за рязане на тютюн, както и три бели чувала с раздробена жълто-кафява листна маса, наподобяваща по вид, цвят и мирис на тютюн – около 60 кг общо. Девойката признала, че тютюнът и машината за рязане са нейни и ги предала доброволно с протокол. За случая е уведомен дежурен прокурор в Районна прокуратура – Плевен. Работата по образуваното досъдебно производство продължава.", "date": "2018.08.09", "title": "Плевен: Около 60 кг тютюн без бандерол са иззети при проверка на къща в село Буковлък"}
{"url": "http://www.focus-news.net/news/2018/08/09/2554581/kevr-iziska-vik-burgas-da-predostavi-informatsiya-za-predprietite-merki-vav-vrazka-s-narushenoto-vodosnabdyavane-v-pomorie-v-nachaloto-na-avgust.html", "text": "Във връзка с постъпил в Комисията за енергийно и водно регулиране (КЕВР) сигнал от управителния съвет на (УС) на Бургаската регионална туристическа камара и публикувани информации в национални медии за нарушено водоснабдяване на град Поморие на 4, 5 и 7 август 2018 г., комисията започна проверка за изясняване на обстоятелствата по случая. Това съобщиха от пресцентъра на  КЕВР \r\nС писмо на председателя на КЕВР до „Водоснабдяване и канализация“ ЕАД-Бургас, на чиято обслужвана територия е Поморие, на основание на чл.114 от Административнопроцесуалния кодекс, регулаторът изисква в 7-дневен срок дружеството да представи становище по изнесените в сигнала и публикациите проблеми. В него трябва да бъдат посочени причините за нарушеното водоснабдяване в населеното място, информация за схемата на захранване, с обозначени технически параметри на изградените съоръжения, пунктовете за измерване и обеззаразяване на подаваната вода, както и техническите характеристики на довеждащия водопровод. От ВиК оператора се изисква да предостави информация за времето, което е било необходимо за локализиране и за отстраняването на авариите, за начина на уведомяване на потребителите за прекъсване на водоснабдяването и за осигуряване на алтернативно водоснабдяване с питейна вода, включително с водоноски, включително къде са били разположени.     \r\nВ посочения 7-дневен срок „Водоснабдяване и канализация“ ЕАД Бургас следва да изпрати до КЕВР обобщена информация и за броя на планираните и непланирани прекъсвания на водоподаването в гр. Поморие от началото на годината, регистрираните жалби за нарушено водоподаване през този период, времето за локализиране и за отстраняване на авариите, както и каква част от населението е била засегната от тях. За всяка отделна авария регулаторът очаква да получи данни за времетраенето на прекъсването на водоподаването с точни часове на регистриране и на отстраняване. Водното дружество трябва да предостави на регулатора информация и за мерките, които е предприело и планира да извърши за изпълнение на нормативните изисквания към качеството на предоставяната водоснабдителна услуга, като посочи срока за тяхното изпълнение. \r\nВъв връзка с постъпилия в КЕВР сигнал от УС на Бургаска регионална туристическа камара за нарушено водоснабдяване на гр. Поморие, Комисията изпрати писмо и до областния управител на Бургас и председател на Асоциацията по ВиК Вълчо Чолаков, с което го информира за започналата проверка на водното дружество. Отчитайки разпоредбите на чл. 43, ал. 1 от Правилника за организацията и дейността на асоциациите по ВиК и на основание чл. 22 от Закона за регулиране на водоснабдителните и канализационните услуги, Комисията се обръща към Асоциацията по ВиК да предостави в 14-дневен срок информация за постъпили сигнали от потребители на територията на община Бургас за неизпълнения на задълженията на ВиК оператора по договора му с асоциацията, както и за предприетите в тази насока действия. Във връзка с разпоредбите на чл.42, ал. 1 от Правилника, Комисията очаква от Асоциацията по ВиК информация и за констатирани от нея неизпълнения на задълженията на ВиК оператора по сключения с него договор, свързани със стопанисването, поддържането и експлоатацията на ВиК активите, реализирането на инвестиционната му програма, изпълнението на договорните показатели за качество, както и другите задължения, предвидени в договора.   \r\nКопия на писмата на КЕВР до „Водоснабдяване и канализация“ ЕАД Бургас и до Асоциацията по ВиК-Бургас  са изпратени до подателя на сигнала - УС на Бургаска регионална туристическа камара.    \r\nПри всички постъпващи сигнали за влошено качество на предоставяните ВиК услуги, в изпълнение на своята контролна дейност КЕВР ще продължава да извършва щателни проверки в защита на правата на потребителите. През 2017 г. до регулатора са подадени 571 жалби и сигнали в сектор ВиК, като през годината е продължило производството и по други 159 преписки по жалби от предходен период. 336 жалби са препратени към ВиК операторите за разглеждане и уведомяване на жалбоподателя за резултатите от извършените проверки, по 227 жалби производството е продължило през 2018 г., с цел събиране на доказателства и изясняване на обстоятелства. По останалите жалби Комисията се е произнесла с решения, провела е тристранни срещи за доброволно уреждане на спора или те са били прекратени от ВиК дружествата поради удовлетворяване на исканията на жалбоподателите.  \r\nКЕВР и занапред ще осъществява контрол върху дейността на ВиК дружествата с оглед стриктното изпълнение на техните задължения съгласно Общите им условия за предоставяне на непрекъсваеми и качествени водоснабдителни услуги на техните абонати. При констатирано неизпълнение на тези задължения регулаторът ще им налага съответни санкции в съответствие с действащата нормативна уредба.", "date": "2018.08.09", "title": "КЕВР изиска „ВиК-Бургас“ да предостави информация за предприетите мерки във връзка с нарушеното водоснабдяване в Поморие в началото на август"}
{"url": "http://www.focus-news.net/news/2018/08/09/2554583/voa-pakistan-i-rusiya-podpisaha-pakt-za-voenno-satrudnichestvo.html", "text": "Пакистан сключи договор с Москва, който за първи път ще отвори вратите за обучение на пакистански офицери в Русия, предава  радио The Voice of America . \r\nМедията коментира, че изненадващата сделка е постигната, докато отношенията между Исламабад и САЩ продължават да се влошават, което доведе до спиране на всички програми за военен обмен между бившите съюзници и отвори празнина, която Москва успя да запълни. \r\nСпоразумението за военно обучение е сключено във вторник, в края на двудневната откриваща среща на руско-пакистанския Съвместен военен консултативен комитет (СВКК), се казва в съобщение от Министерството на отбраната на Пакистан. \r\nВоенният министър на азиатската страна Замир ул Хасан Шах и гостуващия заместник-министър на отбраната на Русия генерал-полковник Александър Фомин са оглавявали делегациите на страните за разговорите в Равалпинди, където е щаб-квартирата на армията, отбелязва медията. \r\n\"Двете страни също проведоха задълбочени дискусии за начините на бъдещо сътрудничество. В края, страните подписаха Договора за допускане на военнослужещи от Пакистан в институтите за обучение на Руската Федерация\", се казва в изявлението на министерството. \r\nСътрудничеството в сферата на сигурността между Исламабад и Москва се засили и разшири след края на 2014 година, когато двата бивши противника подписаха споразумение за военно сътрудничество, припомня VOA. \r\nВ рамките на сделката Русия продаде четири бойни хеликоптери Ми-35М на Пакистан и двете страни си размениха два кръга контратерористични военни учения, отбелязва още американската медия. \r\nВоенноморските флоти на двете страни наскоро участваха в съвместни маневри, в които отработваха борба с трафика на наркотици на територията на Арабско море. Последното морско сътрудничество беше миналата седмица в Санкт Петербург, където пакистански кораб участва в големия парад за Деня на руския военноморски флот. \r\n„Това беше много важно събитие за нас. Всъщност, илюстрация за важността му бе това, че този парад бе поверен на върховния главнокомандващ на руските въоръжени сили президента Путин“, подчерта посланика на Москва в Пакистан Алексей Дедов миналата седмица. \r\n„Това сътрудничество се развива в много посоки. Така че има доста голям спектър. И, разбира се, това е отражение на нашия подход към отношенията с Пакистан, който има собствена независима стойност за нашата страна“, поясни дипломатът. \r\nПревод и редакция:", "date": "2018.08.09", "title": "VOA: Пакистан и Русия подписаха пакт за военно сътрудничество"}
{"url": "http://www.focus-news.net/news/2018/08/09/2554582/iliyana-popova-zam-kmet-na-petrich-postoyannite-novi-prouchvaniya-v-antichniya-grad-herakleya-sintika-zasilvat-interesa-na-turistite.html", "text": "Постоянните нови проучвания в античния град Хераклея Синтика засилват интереса на туристите към община Петрич. Това каза за  Радио „Фокус“ – Пирин  зам.-кметът по култура и хуманитарни дейности в Общината Илияна Попова. По думите ѝ още от самото начало на активното археологическо проучване до днес са налице множество положителни ефекти върху туризма в общината. „Това е едно истинско предизвикателство, защото на колко места в света можете да видите тук и сега, в реално време, как историята се разкрива, а защо не и да участвате в това. При проучванията беше разкрита огромна част от градския площад на Хераклея Синтика. Откриха се масивни колони и красиви коринтски капители. Те са украсявали северния край на площада през IV век. Тези колони, заедно с капителите, са крепели мраморни блокове, украсени с лъвски глави, които са служили като водостоци за отичане на дъждовните струи. Открита е и обществена сграда, която има много интересна история“, каза още Илияна Попова. Тя добави, че според археолозите от екипа на доц. д-р Людмил Вагалински това е най-стария сигурно датиран християнски храм на територията на Югозападна България. „В едно от 15-те верижни помещения по северната страна на централния площад е открита и натрошена мраморна оброчна плоча на Немезида. Тази година се очаква археолозите да проучат новооткритата южна част от римската крепостна стена на града, която е защитавала централния площад, жилищата и светилищата по южния склон на хълма Кожух. Всеки, който е посетил или му предстои да посети обекта, може да си представи как е изглеждал централния площад на града на македонските царе през IV век“, подчерта Попова. Тя допълни, че по статистика и прогнози на световната туристическа организация през 2020 година културния туризъм ще бъде водещ в света. „Това в нашата община е вече факт на база на отчета на Исторически музей – Петрич за 2017 година – 53 860 посетители. Данните са общо за Главната експозиция, Къща музей „Ванга\", Самуилова крепост, както и Античен град Хераклея Синтика. Ръстът на културния туризъм в община Петрич се дължи на целенасочените усилия, които полагаме в тази посока – реклама на културно-историческите забележителности, участие в туристически изложения, туристическият ни сайт, засилване ролята на Посетителския информационен център“, отбеляза Илияна Попова. \r\nЛивия НИНОВА", "date": "2018.08.09", "title": "Илияна Попова, зам.-кмет на Петрич: Постоянните нови проучвания в античния град Хераклея Синтика засилват интереса на туристите"}
{"url": "http://www.focus-news.net/news/2018/08/09/2554556/desislava-ivancheva-beshe-izpisana-ot-bolnitsata-i-varnata-obratno-v-aresta.html", "text": "Бившият кмет на столичния район „Младост“ Десислава Иванчева е изведена от болницата и върната обратно в ареста в 8.20 часа. Това става ясно от съобщение в официалната страница на Иванчева във „Фейсбук“ . От публикацията става ясно, че тя няма да бъде в лечебницата на Централния затвор, а директно в ареста. \r\nИванчева бе приета в болница на 1 август за детайлни изследвания заради тумор на хипофизата ѝ, който има от около две години.  \r\nВ понеделник, 13 август, поддръжниците на Иванчева организират протест пред Министерски съвет в подкрепа на обвинените за взимане на подкуп Иванчева и заместничката ѝ Биляна Петрова.", "date": "2018.08.09", "title": "Десислава Иванчева беше изписана от болницата и върната обратно в ареста"}
{"url": "http://www.focus-news.net/news/2018/08/09/2554586/rumen-petkov-abv-dokladat-na-svetovnata-banka-za-mvr-e-yarka-ilyustratsiya-na-moralna-nishteta-i-intelektualna-nedostatachnost.html", "text": "Докладът на Световната банка за МВР е ярка илюстрация на морална нищета и интелектуална недостатъчност. Това каза на пресконференция във Варна лидерът на ПП АБВ Румен Петков, предаде репортер на  Радио „Фокус“ - Варна . „Да се направи извода, че българският полицай взима колкото датския и малко по-малко от шведския, е катастрофа“, заяви Петков и добави, че хората, които са се опитали да докажат това трябва да бъдат освидетелствани. „На базата на този доклад може да се направи изводът, че Световната банка е група некадърници, за които обективната реалност няма стойност“, коментира Петков. \r\n„Не знам кой е поръчал и платил този доклад, но ако гражданите на България сме платили това безумие, трябва да си искаме парите от Световната банка веднага и на часа“, заяви Петков. На хората, които са готвили този доклад, трябва да им бъде отнета възможността да стъпват в България. Хора като тях са аргумент, че в света настъпва антропологична катастрофа, добави той.  \r\n„Известно е, че от АБВ сме искали оставката на министър Радев преди няколко месеца, но той трябва да отговори кой е поръчал доклада на Световната банка, поименно трябва да бъдат изкарани авторите на доклада, защото българските граждани трябва да знаем кои са изродите, написали това творение и да се вземат мерки такъв тип хора да не стъпват в България - те мърсят средата около себе си“, заяви Петков. \r\nДиана СТОЕВА", "date": "2018.08.09", "title": "Румен Петков, АБВ: Докладът на Световната банка за МВР е ярка илюстрация на морална нищета и интелектуална недостатъчност"}
{"url": "http://www.focus-news.net/news/2018/08/09/2554587/zam-ombudsmanat-i-bivsh-pravosaden-ministar-diana-kovacheva-tvardenieto-na-da-balgariya-ne-e-istina-ne-sam-podpisvala-instruktsiya-za-konvoynata-deynost.html", "text": "Твърдението на „Да, България“ не е истина, не съм подписвала инструкция за конвойната дейност. Това се посочва в позиция на зам.-омбудсмана и бивш правосъден министър Диана Ковачева, изпратена от пресцентъра на  Омбудсмана на Република България . \r\nАгенция „Фокус“ публикува пълния текст на позицията без редакторска намеса: \r\n„Във връзка с информация за обжалване на инструкция за конвойната дейност от 2012 г., от Движение „Да, България“, в която се твърди, че е утвърдена от мен в качеството ми на министър на правосъдието, бих искала да направя няколко важни уточнения, тъй като се правят недопустими внушения.  \r\nИзненадва липсата на минимално усилие на юристите, които атакуват Правилата за конвойната дейност от 2012 г., да проверят за какво точно става въпрос.  \r\nНа първо място изобщо не става въпрос за Инструкция, а за Правила за конвойната дейност, утвърдени от министъра на правосъдието на 5 ноември 2012 г. на основание чл. 8 ал. 2 т. 11 от Правилника за устройството и дейността на Главна дирекция „Охрана“ (ДВ бр. 60 от 30.07.2009 г.). Причината за тяхното приемане през 2012 г. е да се включат за първи път разпоредби за защита правата на човека и забрана на изтезанията на лишените от свобода лица (чл. 6).  \r\nАктът, който се опитват да атакуват, не се отнася до конвоирането на задържани лица до медицински  заведения, какъвто е случаят на г-жа Иванчева, който получи широк отзвук. Конвоят до медицински заведения не се осъществява от ГД „Охрана“, а от Главна дирекция „Изпълнение на наказанията“ и  се определя на базата на Инструкция на началника на Софийския затвор от 2013 г., която няма нищо общо с утвърдените през 2012 Правила. Евентуално тя е актът, който са искали да атакуват въпросните юристи.  \r\nПреди да бъдат утвърдени Правилата от 2012 г. са съгласувани с неправителствена организация (Фондация „Български адвокати за правата на човека“), Националното бюро за правна помощ и Комисията за защита от дискриминация. Всички становища са положителни и бележките са взети предвид.  \r\nАтакуваната пред ВАС Инструкция (а всъщност Правила от 2012 г.) е отменена през 2017 г. като в частта за използването на помощните средства няма промяна при издаването на новите Правила.  \r\nИзлиза, че обект на обжалване е отменен акт, който изобщо не се отнася до конкретния случай. При обжалването има грешка в акта, в органа на издаване и във факта. Следователно има поне три грешки, допуснати от групата юристи, които правят обжалването недопустимо и позицията неиздържана. \r\nИзвън правния абсурд, при който се обжалва отменен акт, все пак бих искала да обърна внимание, че макар той да не се прилага за конвой до медицински заведения, при конвоя по отменените, но и по сега действащите Правила, поставянето на белезници на краката е предвидено като задължително единствено и само за особено опасни лица (чл. 24 т. 7).   \r\nВъв всички случаи при т. нар. усилен конвой става въпрос за определяне на мерките за охрана в зависимост от степента на обществена опасност  и личността на конвоираното лице, включително дали е склонно към агресия или физическо насилие (чл. 17. Т. 7) . Това предполага индивидуална оценка във всеки конкретен случай на тези, които прилагат инструкцията. Поставянето на белезници на краката и други засилени помощни средства не е рутинна мярка и във всички случаи следва да е съпътствана от индивидуална оценка на риска за конкретното лице. Така е по приетите от мен правила. Така е и по правилата, които ги заменят през 2017 г.  \r\n             В този смисъл,  Правилата не предвиждат отклонение от стандартите за защита правата на човека. Очевидно е, че прилагането на инструкцията, която касае конвоя до болници, не е съпътствано от оценка на риска на всяко конвоирано лице, а се поставят помощни средства, без да е изяснен елементът на опасност от бягство или агресия. Причината за това обаче не се съдържа в Правилата от 2012 г., които съм утвърдила в качеството ми на министър на правосъдието.   \r\n \tИ като заместник-омбудсман продължавам да отстоявам правата на човека и изцяло заставам зад констатациите в доклада на омбудсмана и препоръките, които сме направили от 2016 г. до сега.“.", "date": "2018.08.09", "title": "Зам.-омбудсманът и бивш правосъден министър Диана Ковачева: Твърдението на „Да, България“ не е истина, не съм подписвала инструкция за конвойната дейност"}
{"url": "http://www.focus-news.net/news/2018/08/09/2554584/dots-d-r-kostadin-kisyov-direktor-na-ram-plovdiv-tri-novi-imanyarski-izkopa-sa-otkriti-pri-razkopkite-kray-plovdivskoto-selo-manole.html", "text": "Три нови иманярски изкопа са открити при разкопките край пловдивското село Маноле, така те стават общо шест. Това каза в интервю за Радио „Фокус“ доц. д-р Костадин Кисьов, директор на Регионален археологически музей-Пловдив. “Всяка седмица се откриват нови тунели и иманярски изкопи – до сега са шест. На база на това, което установяваме като статиграфия на терена, големият изкоп, който е с диаметър 7 метра, продълговат на юг около 15 метра и в дълбочина – 7 метра, който е разрушил 2 метра от покрива на гробницата, е най-старият. Местните хора разказват, че това хлътване го помнят години назад, което показва, че той е правен много отдавна – преди повече от 50-60 години. Тунелите, които тръгват от периферията към центъра, където е разположена гробницата, са по-нови, правени след 90-те години”, коментира директорът на археологическия музей в Пловдив. Не са открити доказателства за скорошна иманярска дейност, каза още той. Цялостното проучване на гробницата ще трае още около 3 години, уточни д-р Кисьов. Той изрази надежда, че държавата също ще подпомогне изследването на цялата могила, която ще бъде голяма атракция, свързана с културното наследство и туризма.", "date": "2018.08.09", "title": "Доц. д-р Костадин Кисьов, директор на РАМ-Пловдив: Три нови иманярски изкопа са открити при разкопките край пловдивското село Маноле"}
{"url": "http://www.focus-news.net/news/2018/08/09/2554588/burgas-13-godishno-dete-e-blasnato-ot-lek-avtomobil-v-selo-atiya.html", "text": "13-годишно дете е блъснато от лек автомобил в село Атия. Това съобщиха от  ОДМВР - Бургас . Сигналът за инцидента е подаден на 8 август т.г. около 20.00 часа. Съобщено е, че на около 20 метра преди пощенската станция в село Атия лек автомобил с бургаска регистрация, управляван от 61-годишен мъж с инициали П.Г. от Поморие блъска внезапно навлязлото на пътното платно дете - пешеходец (13-годишно от село Атия). Момчето е откарано в болница \"Бургасмед\", където е прегледано и настанено за лечение в отделение \"Ортопедия\" с диагноза \"счупена дясна подбедрица\".", "date": "2018.08.09", "title": "Бургас: 13-годишно дете е блъснато от лек автомобил в село Атия"}
{"url": "http://www.focus-news.net/news/2018/08/09/2554590/toplofikatsiya-sofiya-e-priklyuchila-predsrochno-godishnata-profilaktika-v-kvartalite-druzhba-1-i-slatina.html", "text": "„Топлофикация София” е приключила предсрочно годишната профилактика в кварталите „Дружба“-1 и „Слатина”. С ускорената работа на екипите от дружеството и приложените технически решения, по-рано от обявените срокове е възстановено подаването на топла вода. Това съобщиха от пресцентъра на  „Топлофикация София” .                      \r\nПрез годините дружеството е направило редица инвестиции и подобрения, създало е връзки между отделните топлоизточници и между кварталите. Затова при извършване на обследванията и ремонтите вече има възможност отделни квартали да бъдат захранвани с гореща вода от друг топлоизточник. Профилактиката се осъществява, за да функционира системата нормално през натоварения зимен период, тъй като топлопреносната мрежа в столицата е построена в периода 50-80 години на миналия век.  \r\nИнвестициите в топлопреносната мрежа водят до намаление на транспортните разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години. Този показател е сравним с показателите в страните на ЕС.", "date": "2018.08.09", "title": "„Топлофикация София” е приключила предсрочно годишната профилактика в кварталите „Дружба“-1 и „Слатина”"}
{"url": "http://www.focus-news.net/news/2018/08/09/2554591/plovdiv-apelativniyat-sad-potvardi-aresta-na-obvinyaemiya-za-opita-za-ubiystvo-v-kv-karshiyaka.html", "text": "Апелативният съд отхвърли жалбата срещу мярката за неотклонение на обвиняемия за опита за убийство в кв. „Кършияка“. Това съобщиха от пресцентъра на  Съда . Пловдивският апелативен съд отхвърли жалбата на С. Х. срещу мярката му за неотклонение „Задържане под стража“, взета от Окръжен съд – Пловдив, и потвърди оставането му в ареста. Срещу него е повдигнато обвинение за това, че на 29 юли 2018 г. в град Пловдив е направил опит да умъртви А. К., като деянието е извършено предумишлено.  \r\nСъдът прие, че от събраните до момента доказателства, включително и представената от прокуратурата експертиза за наличие на барутни частици по С. Х., съществува обосновано подозрение за съпричастността му към извършване деянието, в което е обвинен. \r\nПо делото е установено, че до сега той е осъждан три пъти. Въз основа на това магистратите прецениха, че съществува реална опасност при друга по-лека мярка за неотклонение обвиняемият да извърши престъпление. \r\nОпределението на съда е окончателно и не подлежи на обжалване и протест.", "date": "2018.08.09", "title": "Пловдив: Апелативният съд потвърди ареста на обвиняемия за опита за убийство в кв. „Кършияка“"}
{"url": "http://www.focus-news.net/news/2018/08/09/2554593/burgas-politsiyata-zadarzha-kriminalno-proyaven-mazh-za-palezh-i-krazhba-na-avtomobil.html", "text": "Полицията задържа криминално проявен мъж за палеж и кражба на автомобил. Това съобщиха от  ОДМВР - Бургас . На 24 юли т.г. около 07.16 часа във Второ Районно управление – Бургас е получено съобщение за умишлено запален лек автомобил \"Фолксваген Голф 2\" с бургаска регистрация, собственост на 44-годишна жена от Бургас, паркиран в кв. \"Долно Езерово\" в близост до жп гарата. В резултат на съвместните действия със служители от Базовата научно-техническа лаборатория, служителите от Второ Районно управление – Бургас установили извършителя на деянието. Това е криминално проявен и осъждан 40-годишен мъж с инициали М.К. от Бургас, който направил пълни самопризнания. Констатирано е, че М.К. е извършител и на противозаконното отнемане на автомобил \"Фолксваген Поло\" с бургаска регистрация, собственост на 23-годишна жена от кв. \"Долно Езерово\", осъществено на 24 юли т.г. Мъжът направил пълни самопризнания и по този случай. Работата по случаите продължава от служители на Второ Районно управление – Бургас.", "date": "2018.08.09", "title": "Бургас: Полицията задържа криминално проявен мъж за палеж и кражба на автомобил"}
{"url": "http://www.focus-news.net/news/2018/08/09/2554565/tass-dmitriy-peskov-smyata-che-obvarzvaneto-na-novite-sanktsii-na-sasht-s-intsidenta-v-solsbari-e-nepriemlivo.html", "text": "Кремъл смята обвързването на новите санкции на САЩ с инцидента в Солсбъри за неприемливо, тъй като Русия няма отношение към случилото се, заяви пред журналистите прессекретаря на руския президент Дмитрий Песков, цитиран от  ТАСС . \r\n„Смятаме, че обвързването на новите рестрикции (от страна на САЩ), които ние продължаваме да считаме за незаконни, с „делото Солсбъри“ е категорично неприемливо“, подчерта Песков. „Ние още веднъж отхвърляме най-решително всички обвинения в контекста на възможно участие на руската държава към това, което се случи в Солсбъри. Не може да става дума за това“. \r\nГоворителят на Кремъл е категоричен, че изобщо не може да става въпрос за участие на Русия в употреба на химическо оръжие. „Нещо повече, ние не можем да говорим със сигурност за това, какво и как е използвано във Великобритания, също така не разполагаме с никаква информация и нямаме отговор на предложението ни към британската страна за съвместно разследване на този инцидент, който ни безпокои сериозно“, подчерта той. \r\n„Подобни рестрикции, както и тези, които бяха приети от американската страна по-рано, по нашите разбирания и по наше убеждение са абсолютно незаконни и не съответстват на международното право“, добави Песков. \r\nПрессекретарят отбеляза също, че решението на Вашингтон за новите санкции срещу Москва е в противоречие с конструктивната атмосфера, в която е преминала срещата на върха между лидерите на двете страни – Владимир Путин и Доналд Тръмп – в Хелзинки. „Разбира се, подобни решения (за санкциите срещу Русия), които се приемат от американската страна, са абсолютно недружествени и едва ли могат по някакъв начин да бъдат асоциирани със сложната, но конструктивна атмосфера, която цареше на последната среща между двамата президенти“, подчерта говорителят на Кремъл. \r\nПо думите на Песков, Кремъл смята за преждевременно да говори за това, какви ответни мерки ще предприеме Москва. „Чухме официалното заявление (на САЩ) за новите, т.нар. санкции и чухме някакъв високопоставен източник, който говори за възможността за налагане на едни или други рестрикции спрямо Русия“, подчерта той. „Затова, все още ние не сме наясно конкретно и официално за какво става дума, а да говорим за някакви контрамерки, разбира се, би било неправилно“. \r\nПрессекретарят заяви, че Русия ще поддържа финансовата си система в „добро състояние“ на фона на непредвидимостта на САЩ. „Без съмнение, на фона на продължаващата непредвидимост на нашите задокеански партньори, разбира се, ние ще поддържаме нашата финансова система в добро състояние, това е очевидно“, подчерта той. На въпрос, дали финансовата система на Русия е готова за евентуални санкции от страна на САЩ, Песков отговори: \r\n„Финансовата система на Русия е достатъчно устойчива, това е добре известно на всички“, отбеляза той. „Тя доказа устойчивостта си в достатъчно сложни времена“. \r\nПесков посочи, че Русия запазва надежда, че може да изгради конструктивни отношения със САЩ и другите западни държави, но съжалява, че не среща взаимност в това отношение. \r\nТАСС припомня, че по-рано американската администрация обяви, че на 22 август ще въведе санкции срещу Русия заради приписваното й участие в отравянето на 4 март на бившия полковник от ГРУ Сергей Скрипал и неговата дъщеря Юлия в Солсбъри. Както отбеляза представителят на Държавния департамент, след 90 дни американските власти ще вземат решение дали да въведат втори пакет ограничителни мерки срещу Москва, което зависи от това, дали тя ще изпълни поставените й условия. Русия нееднократно категорично е отричала да има участие в инцидента със семейство Скрипал. \r\nПревод и редакция:", "date": "2018.08.09", "title": "ТАСС: Дмитрий Песков смята, че обвързването на новите санкции на САЩ с инцидента в Солсбъри е неприемливо"}
{"url": "http://www.focus-news.net/news/2018/08/09/2554589/aleksandar-vuchich-politikata-mi-tseli-delineatsiya-s-albantsite.html", "text": "Президентът на Сърбия Александър Вучич заяви в четвъртък, че иска „делинеация“ с албанците в Косово и Метохия, предава  белградското радио „Б92“ . \r\n„Аз съм за – и това се състои моята политика – за делинеация с албанците. Съществуването на територия, за която не се знае кой как се отнася към нея и какво принадлежи на кой – това винаги е източник на потенциален конфликт“, заяви Вучич пред журналистите. \r\nДържавният глава добави, че не може да говори за какво преговаря с косовските албанци и обясни, че „ще разкрия картите на Сърбия в хода на преговорите“. \r\nОсвен това той подчерта, че споразумението между Белград и Прищина ще бъде „всеобхватен пакет, който не е опростен и лесен, както някои си представят“. \r\nПревод и редакция:", "date": "2018.08.09", "title": "Александър Вучич: Политиката ми цели делинеация с албанците"}
{"url": "http://www.focus-news.net/news/2018/08/09/2554585/atanas-zafirov-bsp-vav-viziya-za-balgariya-v-razdel-otbrana-sme-predvidili-kontseptsiya-za-tsyalostno-razvitie-na-balgarskite-vaorazheni-sili-i-otbrana.html", "text": "Във „Визия за България“ в раздел „Отбрана“ сме предвидили концепция за цялостно развитие на българските въоръжени сили и отбрана. Това каза Атанас Зафиров, член на Изпълнителното бюро на БСП, по време на брифинг след срещата на БСП с представители на Конфедерацията на обществените организации от сигурността и отбраната по проекта „Визия за България“, предаде репортер на   Агенция „Фокус“.  Той поясни, че тази концепция ще бъде разработена и представена пред сектора. „Днешната среща е в продължение на усилията на БСП по популяризиране на стратегическия документ „Визия за България“, който беше приет буквално преди дни. Акцентът на днешната среща, която провеждаме с ръководството на КОСО, разбира се, беше сложен в секторите „Сигурност“ и „Отбрана“, каза Зафиров и отчете, че е проведен ползотворен диалог. Зафиров припомни, че „Визия за България“ е надпартиен документ. По думите му пет са основните акценти във „Визия за България“: икономика и доходи, регионално развитие, образование и здравеопазване. „Това по никакъв начин не означава, че БСП няма своите подробно разписани намерения и виждания във всички останали сектори на страната“, каза Зафиров.  \r\nДеница КИТАНОВА", "date": "2018.08.09", "title": "Атанас Зафиров, БСП: Във „Визия за България“ в раздел „Отбрана“ сме предвидили концепция за цялостно развитие на българските въоръжени сили и отбрана"}
{"url": "http://www.focus-news.net/news/2018/08/09/2554594/rumen-petkov-abv-nuzhni-sa-politicheski-pregovori-na-nay-visoko-nivo-s-makedoniya-za-posegatelstvoto-varhu-istoriyata-ni.html", "text": "Трябват политически преговори на най-високо ниво - да се каже институционално, че непризнаването на българското участие в Илинденско-Преображенското въстание е посегателство върху нашата история и в средносрочна перспектива е предпоставка за териториални претенции. Това каза на пресконференция във Варна лидерът на ПП АБВ Румен Петков, предаде репортер на  Радио „Фокус“ - Варна . Петков коментира, че в момента явно има стремеж Сърбия да бъде „закопчана отвсякъде“ със страни-членки на НАТО. Неглижирането на българската история от страна на Македония обаче ще даде пълни основания на страната ни да спрем преговорния процес с Европейския съюз и НАТО. „Министерството на външните работи и парламентът трябва да се свържат незабавно с посланика на Македония у нас и да заявят, че се нарушава договора за междусъседство“, добави той.  \r\nСпоред Румен Петков втората важна стъпка е съставът на т. нар. Мултидисциплинарна комисия да бъде сменен с хора, които имат обективно отношение към историята, патриоти, хора, които ще се борят за българския национален интерес. Лидерът на АБВ припомни, че по време на тържествата за Илинден миналата година, единствено партията му е алармирала, че министър-председателят и председателят на парламента на Македония са постъпили изключително цинично спрямо историята на България. „За тях няма Илинденско-Преображенско въстание, а само Илинденско, в което са участвали македонци, турци, гърци, албанци, власи, но не и българи. Тогава всички политически партии и държавни институции си замълчаха. Когато преди два месеца се обяви намерението да се търси името Илинденска Македония, в България реагира единствено политическа партия АБВ“, каза още Петков. „Ние от АБВ твърдим, че е изключително груба грешка България да не участва в разговорите с Македония за името на държавата. Т.е. да си останат разговорите единствено между Гърция и Македония. Когато излезе вторият вариант със Северна Македония ние предупредихме, че това е предпоставка за посегателство срещу нашата история и бъдещи териториални претенции“, добави той. Лидерът на АБВ отбеляза още, че от БСП енергично са подкрепили идеята за Северна Македония, ВМРО и ГЕРБ също, а вчера и Корнелия Нинова, и Красимир Каракачанов са преповтаряли аргументите, които партията е изложила преди един месец.  \r\nДиана СТОЕВА", "date": "2018.08.09", "title": "Румен Петков, АБВ: Нужни са политически преговори на най-високо ниво с Македония за посегателството върху историята ни"}
{"url": "http://www.focus-news.net/news/2018/08/09/2554596/kardzhali-20-godishen-mazh-e-zadarzhan-za-izmama-s-prodazhba-na-zhivotni.html", "text": "Криминалисти от РУ - Джебел задържаха 20-годишен, съпричастен към измамата при покупко-продажба на животни от 84-годишен жител на джебелско село. Това съобщиха от пресцентъра на  МВР . На 2 август двете страни в сделката уговорили сума, част от която била изплатена при вземането на животните, останалата част трябвало да бъде доплатена няколко часа по-късно. След като втората вноска не постъпила, бил подаден сигнал и полицаите предприели незабавни действия за установяване на участниците в измамата. Работата по случая продължава група „Криминална полиция“ в РУ - Джебел.", "date": "2018.08.09", "title": "Кърджали: 20-годишен мъж е задържан за измама с продажба на животни"}
{"url": "http://www.focus-news.net/news/2018/08/09/2554595/polk-ivan-dzhunov-dobrich-zasluzhava-da-bade-obyaven-za-grad-na-balgarskata-boyna-slava.html", "text": "Добрич заслужава да бъде обявен за „Град на българската бойна слава“. Това каза в предаването „Добрич - Блян вихрен, понесен над степ ековита...“ на  Радио „Фокус“  полк. Иван Джунов от Враца. Той сподели, че за него е било приятна изненада да научи за намерението на Общината в тази посока. Полк. Джунов е категоричен, че Добрич ще заслужи статута поради редица факти. Един от тях е, че като вътрешен град той е бил под окупация от 1913 до 1916 година септември, когато е освободен. Това е времето от Букурещкия договор, сключен на 28 юли 1913 г. между Румъния, Сърбия, Черна гора и Гърция от една страна, и България от друга. Под натиска на румънските войски, достигнали околностите на София, България е принудена да отстъпи Южна Добруджа на Румъния. Втората окупация, която преживява Добрич, е от 1918 година -времето на Солунското примирие, до 1940 година и Крайовската спогодба.  \r\n„Това са доста години и все пак Добрич е запазил своето желание за свобода и своята неприкрита съпротива срещу окупацията. Трябва да сме точни, думата е точно окупация.  В трите войни за национално освобождение гражданите на Добрич участват най-активно. Те са в основата на 4-та Преславска дивизия. Но войници от Добрич и близките села винаги могат да бъдат разкрити в 31-ви Варненски полк, 19-ти от Разград или 7-ми Преславски, 19-ти пехотен Шуменски полк. Така че добруджанци са навсякъде в тези три войни, но това, което винаги се свърза с Добрич като град, е битката на 7септември 1916 година“, каза полк. Иван Джунов. Той припомни, че именно на тази дата е голямата битка при добруджанския град. По думите му е „отличителна битка за цялата Българска армия по време на Първата световна война“. Това е битка, за която когато се говори „първо се казва Тутракан, после Добрич и Кубадин“, посочи полк. Джунов. Той припомни, че в този момент край града са разположени два полка от Северозападна България, наречени Бдински – 35-ти пехотен Врачански и 36-ти пехотен Козлодуйски полк. Те успяват да удържат позиция и въпреки, че в даден момент съотношението на силите е 6:1 в полза на вражеските сили, битката е спечелена с цената на много жертви особено от 36-ти пехотен Козлодуйски полк, отбеляза полк. Джунов и допълни: „Действително величава е битката, тя се знае в град Добрич. На нея са посветени много мероприятия. И може би единствения полк, заедно със земляците от Козлодуй, където имената са изписани както на паметника на легендата за Добруджа и България ген. Иван Колев, така и на паметника в близкото село Козлодуйци“. Според полк. Джунов тази битка, наречена в историографията Добричка епопея, не донася свобода само за град Добрич.  \r\n„Точно тази битка спасява и град Варна. И с течение на годините това клише вече избледнява и в това е величието на самото сражение. То продължава само един ден – 7 септември „и финалът е убедителен, тъй като на помощ на всичко това, което става край Добрич, идва легендата Иван Колев. Една изключителна личност, този бесарабски българин е всъщност любимец на всички, които са служили в армията. Интересна е и неговата съдба. Така че аз считам, че град Добрич има абсолютно основание с всичко онова, което се направи, особено през последните години за отразяване на 100-годишнината от Първата световна война, да бъде обявен за „Град на българската бойна слава“ със своя изключителен принос“, заяви полк. Иван Джунов. В Регионална библиотека „Дора Габе“ в града се пазят две брошури, изпратени лично от него. Темата е точно битката при град Добрич през септември 1916 година. А в края на месец октомври се очаква да излезе от печат книга, в която тематичен акцент е историята на 35-ти пехотен Врачански полк, за който най-голямо събитие се явява битката при Добрич.  \r\nЖулиета НИКОЛОВА", "date": "2018.08.09", "title": "Полк. Иван Джунов: Добрич заслужава да бъде обявен за „Град на българската бойна слава“"}
{"url": "http://www.focus-news.net/news/2018/08/09/2554598/tsvetan-sashev-rim-dobrich-sled-desetiletiya-malchanie-nay-posle-zapochna-da-se-govori-za-edin-ot-nay-proslavenite-balgarski-generali-ivan-kolev.html", "text": "След десетилетия мълчание най-после започна да се говори за един от най-прославените български генерали – Иван Колев. Това каза в предаването „Добрич - Блян вихрен, понесен над степ ековита...“ на  Радио „Фокус“  Цветан Сашев, уредник в Музея за нова и най-нова история в Добрич. Името на ген. Иван Колев започна да добива популярност сред широката общественост през последните 7 - 8 години. Според Сашев това е войн, който се вписва в една многовековна традиция, изтъкана от подвизи и победи. „Освен значението си за историята на Добруджа и България въобще, ген. Иван Колев има принос и към световната военна история\", посочи историкът. „Първата световна война е войната, която напълно оправдава името си. Никога до тогава толкова държави и народи не са участвали едновременно в бойни действия. Никога десетки милиони войници не са влизали в сблъсък по всички възможни краища на света. В тази война освен империи като британската, австро-унгарската и руската, участват и държави като Либерия и Сиам. В употреба влизат оръдия, които променят начина на водене на война. Танковете, самолетите и бойният газ отварят нова глава в книгата на военното изкуство и страници, които ще се впишат в следващите десетилетия. С оглед на помитащата сила на модерните технологии сред специалистите на епохата започва да се оформя тезата, че кавалерията и въобще конната войска ще бъде с намалена ефективност, клоняща към пълна обреченост. Но бойните действия, които започват на територията на Южна Добруджа в началото на месец септември и участието на Първа конна дивизия на ген. Иван Колев променят представите за нещата. В навечерието на войната в подразделението на генерала служат 91 офицери и 2 702 бойци, от които 1 436 – нестроеви. Дивизията разполага с 36 картечници и шест оръдия. Но е неокомплектована. Броят на служещите в нея е трябвало да бъде 5 058. Въпреки недобора тя е добре структурирана и организацията ѝ е на ниво. През целия месец август на 1916 г. се провеждат множество занятия на различни нива. А на втори септември започва войната за Южна Добруджа“, каза още Цветан Сашев. На добруджанския фронт се сражава Трета армия под ръководството на ген. Стефан Тошев. Първа конна дивизия служи за връзка между двете групи на армията. Едната настъпва към Тутракан, другата – към Добрич. Дивизията прекъсва съобщенията между Добрич и Силистра, води бойни действия при Куртбунар (днес град Тервел) и Кочмар. Победата на българите при селото води до сериозни притеснения сред румънското командване. Почти 1600 са убитите и ранените румънци в този ден\", посочи Цветан Сашев.  \r\nЗа битката при Кочмар ген. Колев казва: „Боят при Кочмар ще бъде пример за кавалерията, източник на поука за бъдещето“. На 4 септември българските войски вече са заели опразнения от румънците Добрич. Ден по-късно се появяват сведения за поява на руска кавалерия. Настъпват смутни дни, в които българи се изправят срещу руси, същите, които няколко десетилетия по-рано освобождават България. От този период са останали думите на ген. Колев към неговите момчета: „Кавалеристи, Бог ми е свидетел, че съм признателен на Русия за това че ни освободи. Но какво търсят руснаците в нашата Добруджа?! Ще ги бием и прогоним както всеки враг, който пречи за обединението на България“. Според Сашев тези думи показват, че патриотизмът на онези хора е достигнал своя връх. По думите му това е израз на любов към отечеството без граници.  \r\nНа 6 септември бойните действия продължават, руските войски са отхвърлени и е заето платото между Кеседжик (днес с. Алцек) и Сара Небе. На 7 септември са решителните боеве за спасяването на Добрич. Защитниците удържат напора на сборната армия от руснаци, сърби, румънци и хървати. Точно в този момент пристига конницата на ген. Колев, за да всее смут сред вражеските части. „Унищожителният щурм на кавалерията се превръща в лавина. Бързото придвижване и изненадата носят успех. Не напразно ген. Стефан Тошев казва, че половината от победата в Добруджа се дължи на ген. Иван Колев“, каза още Цветан Сашев. В следващите седмици боевете се изместват на север. Мнението, че успешна атака на конница срещу пехота е невъзможна, е опровергано. Легендарният фелдмаршал Аугуст фон Макензен обсипва със суперлативи конните подразделения. В края на годината победите следват една след друга на север. „Но успехите имат висока цена. Вследствие на нечовешките усилия ген. Колев заболява тежко и на 29 юли 2917 година си отива от този свят. Отива си така, както е живял – скромно. Остават спомените, които се превръщат в легенда“, каза Цветан Сашев.  \r\nЖулиета НИКОЛОВА", "date": "2018.08.09", "title": "Цветан Сашев, РИМ - Добрич: След десетилетия мълчание най-после започна да се говори за един от най-прославените български генерали – Иван Колев"}
{"url": "http://www.focus-news.net/news/2018/08/09/2554597/lider-na-albantsite-v-preshevskata-dolina-nikoy-nyama-da-posmee-da-podpishe-ostavaneto-na-dolinata-v-sarbiya.html", "text": "Лидерът на Демократическата партия на албанците в Прешевската долина Рагми Мустафа е уверен, че районът може да се обедини с Косово, предава  държавната „Радио и телевизия Косово“ (RTK) . \r\n„Няма съмнение, че албанците в долината приеха това с огромно задоволство. След като Сърбия не е готова да подобри положението на албанците, тя трябва да се изтегли и от Долината, и от Косово, защото тези албанци трябва да бъдат обединени в Република Косово“, подчерта Мустафа. \r\n„Следвах германския канцлер, докато се приближаваше към Берлинската стена миналата година и тя каза, че мечтите се сбъдват. Защо това да не се случи и на нас?“ – попита политикът. \r\n„Няма ръка, която би посмяла да подпише споразумение, оставящо албанците колонизирани в Сърбия“, уверен е председателят на Демократическата партия на албанците в Прешевската долина. \r\n„Международната общност не възпрепятства постигането на споразумение, което разрешава проблемите между две съседни страни. Имаме две обявления от посланиците в Прищина и Белград и ние гледаме на тях като на финалната зелена светлина за това, че всякакво предложение може да бъде сложено на масата за преговори“, добави Мустафа. \r\nПревод и редакция:", "date": "2018.08.09", "title": "Лидер на албанците в Прешевската долина: Никой няма да посмее да подпише оставането на Долината в Сърбия"}
{"url": "http://www.focus-news.net/news/2018/08/09/2554580/adv-dimitar-markovski-absurdno-e-zhena-koyato-e-40-kg-s-mokri-drehi-da-bade-okovavana-s-prangi-na-krakata.html", "text": "Абсурдно е жена, която е 40 кг с мокри дрехи, да бъде оковавана с пранги на краката. Това каза пред журналисти адвокат Димитър Марковски – адвокат на бившия кмет на „Младост“ Десислава Иванчева, предаде репортер на  Агенция „Фокус“ . \r\nАдв. Марковски обясни, че Иванчева в момента е в сградата на Специализираната прокуратура без пранги на краката. „Абсурдно е тази жена, която е 40 кг с мокри дрехи, да бъде с пранги на краката. Тя досега беше настанена в болничния стационар на болницата към Софийския затвор. Днес са позволили да се извърши ядреномагнитен резонанс, което прави чест на прокуратурата. С това изследване ще видим дали туморът на хипофизната жлеза е нараснал. И затова днес, след като Иванчева приключи със запознаването с обвинението в съда, ще положи грижа за здравето си“, обясни той. \r\nАдвокатът посочи, че предстои до 15 август да се запознаят с обвиненията по делото и след това ще има право на искания за доказателства и възражения. „После прокуратурата ще прецени кое е основателно и кое – не“, уточни Марковски. Той коментира, че след като се вдигна шум в медиите прангите са били свалени от краката на Иванчева и тя е ходила на изследвания без тях, като и в момента също няма такива. „Надявам се Иванчева да е едно добро начало такова нещо да не се случва скоро. Докато лежеше в болницата също не ѝ даваха да пие енергийни напитки, но ѝ даваха да се боядисва“, каза Марковски. \r\nЦветилена СИМЕОНОВА", "date": "2018.08.09", "title": "Адв. Димитър Марковски: Абсурдно е жена, която е 40 кг с мокри дрехи, да бъде оковавана с пранги на краката"}
{"url": "http://www.focus-news.net/news/2018/08/09/2554571/blizo-2-chasa-sadat-razglezhda-myarkata-zadarzhane-pod-strazha-na-petimata-zadarzhani-ot-grupata-na-dimitar-zhelyazkov-ochite.html", "text": "Съдът разглежда мярката „задържане под стража“ на петимата задържани от групата на Димитър Желязков – Очите, предаде репортер на  Агенция „Фокус“ . Решението ще стане ясно в 15.30 ч. \r\nВенцислав Христов, Радослав Николов, Йордан Въчев, Иван Найденов и Иван Пишиев са с най-тежка мярка „задържане под стража“. Аргументите на прокуратурата са, че ако обвиняемите бъдат освободени, за всеки един от тях съществува висок риск да се укрие или да извърши друго престъпление. Петимата са определени като лица с висока степен на опасност. \r\nПо време на откритото съдебно заседание стана ясно, че според показания на анонимен свидетел, който е бил най-близко до организираната престъпна група и по-точно до дейността ѝ за разпространение на наркотици, Радослав Николов е бил „дясна ръка“ на сочения за организатор на групата Димитър Желязков. Според същия свидетел дилърите на ниски нива са се отчитали на Венцислав Христов, той – на Радослав Николов, който пък се е отчитал директно на Димитър Желязков. \r\nЗащитниците и на петимата обвиняеми се обединиха около тезата, че гласните свидетелства на свидетелите – и анонимни, и явни, - имат „художествен елемент“ и не съдържат реални факти. \r\nИван Пишиев е обвинен за подпомагане на организирана престъпна група и участие в палежи. По време на заседанието стана ясно, че преди време Пишиев е бил обвиняем и за палежи на автомобили, собственост на погребална агенция. \r\nРадослав Николов е с три обвинения - за изнудване, за подпомагане на неустановени лица за нанасяне на телесни повреди и за подбуда на други две обвиняеми лица от групата - Калоян Колев и Иван Найденов, за палеж на игрална зала в Слънчев бряг.   \r\nИван Найденов е обвинен за извършване на умишлен палеж на игрална зала и за участие в организирана престъпна група. По време на заседанието стана ясно, че Найденов има криминално минало и е прекарал няколко години в затвора. \r\nЕдин от обвиняемите - Йордан Въчев, не се яви в съда. От негово име присъства защитникът му – адв. Димитър Марковски.  Обвиненията на Въчев са за участие в престъпна група и за организиране на палеж на имущество – сграда и катафалка, на траурна агенция. \r\nВенцислав Христов е обвинен за участие в организирана престъпна група - по линия разпространение на наркотици, и организиране на палеж. По време на заседанието стана ясно, че Христов и преди е бил осъждан във връзка с наркотици. Агенция „Фокус“ припомня:  Венцислав Христов, Радослав Николов, Йордан Въчев, Иван Найденов и Иван Пишиев бяха задържани при акцията в Бургас и Южното Черноморие преди две седмици. Те са обвинени за участие в организирана престъпна група за палежи, рекет, побои, изнудване и наркотици, за чийто лидер е сочен Димитър Желязков-Очите.  От всички с обвинения в неизвестност е само общинският съветник от Несебър Пейко Янков, за когото е издадена европейска заповед за арест. В съда остава и шестият задържан от групата на Димитър Желязков - Калоян Колев. Самият Желязков остава в ареста в Турция, като екстрадирането му трябва да се случи в срок до 30 дни след задържането. \r\nЦветилена СИМЕОНОВА", "date": "2018.08.09", "title": "Близо 2 часа съдът разглежда мярката „задържане под стража“ на петимата задържани от групата на Димитър Желязков – Очите"}
{"url": "http://www.focus-news.net/news/2018/08/09/2554600/d-r-veselka-katsarova-arheolog-pri-razkopkite-na-pl-sv-nedelya-namerihme-zlatna-obetsa-veroyatno-izgubena-ot-znatna-dama-prez-ii-iii-vek.html", "text": "При разкопките на пл. „Св. Неделя“ намерихме златна обеца, вероятно изгубена от знатна дама през II-III век. Това каза археологът д-р Веселка Кацарова, ръководител на археологическите проучвания при пл. „Света Неделя“ в интервю за  Агенция „Фокус“  за изминалото археологическо лято. По думите ѝ това вероятно се е случило по времето, когато сградата е функционирала. „Открихме и едно мъничко s-видно сегментче, което е или част от закопчалка или част от огърлица“, каза д-р Кацарова. Тя поясни, че двете златни находки, намерени през този археологически сезон, общо тежат по-малко от 2 г. Д-р Кацарова обясни, че това лято са открити обичайните монети от проучвания период, свързани с управлението на  императорите Антоний Пий, Марк Аврелий, както и костени предмети, игли за коса, за шиене, дръжка от меч, част от многосъставен лък и пулчета за игра. Тя обобщи, че за четирите години, в които се провеждат проучванията при пл. „Света Неделя“ са открити общо над 8000 монети. „3000 са само сребърните монети, намерени като колективна находка през 2015 г. За четирите години общо находките от обекта са над 5000 без тези 3000“, допълни още археологът. Археологът  обясни, че находките, намерени на пл. „Света Неделя“ през всичките години на проучванията се съхраняват в Регионалния исторически музей – София. „Ежегодно последните може би четири години се правят изложби през април месец на следващата година. Тя е под надслов „Археология на София и Софийско“. Обичайно нашите находки заемат централно място“, поясни още д-р Кацарова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.09", "title": "Д-р Веселка Кацарова, археолог: При разкопките на пл. „Св. Неделя“ намерихме златна обеца, вероятно изгубена от знатна дама през II-III век"}
{"url": "http://www.focus-news.net/news/2018/08/09/2554601/georgi-pazderov-rzi-burgas-do-kraya-na-mesets-yuli-v-oblastta-sa-registrirani-10-sluchaya-na-zaboleli-ot-laymska-borelioza.html", "text": "До края на месец юли в областта са регистрирани 10 случая на заболели от лаймска борелиоза. Това каза за  Радио „Фокус“ – Бургас  Георги Паздеров, директор на Регионална здравна инспекция – Бургас. По думите му лечението на заболяването включва широка гама антибиотици и се провежда в болнично заведение, а по преценка от специалист инфекционист – амбулаторно. „При ухапване от кърлеж е необходимо гражданите да се обръщат към общопрактикуващ лекар или специалист инфекционист, които да назначат необходимите изследвания, консултации, лечение и медицинско наблюдение“, посочи още Паздеров. \r\nДиректорът на Регионалната здравна инспекция – Бургас потвърди, че в общината има регистриран случай на заболял от морбили мъж, във възрастова група 30 - 34 години. По думите му случаят е лабораторно потвърден от Национална референтна лаборатория „Морбили, паротит и рубеола“ в град София. \r\nМария ГЕОРГИЕВА", "date": "2018.08.09", "title": "Георги Паздеров, РЗИ – Бургас: До края на месец юли в областта са регистрирани 10 случая на заболели от лаймска борелиоза"}
{"url": "http://www.focus-news.net/news/2018/08/09/2554602/tass-sasht-prehvarliha-edna-eskadrila-iztrebiteli-f-22-v-evropa-za-sdarzhane-na-rusiya.html", "text": "Военновъздушните сили на САЩ са прехвърлили ескадрила изтребители F-22 в Германия в рамките на мерките за сдържане на Русия, изтребителите ще престоят в Европа няколко седмици, съобщи списание The National Interest, позовавайки се на съобщение от Командването на ВВС на САЩ в Европа, предава  ТАСС . \r\n„ВВС на САЩ прехвърлиха една ескадрила F-22 Raptor, пилоти и съпътстващото оборудване на авиобазата Шпангдалем в Германия за провеждане на тренировъчни полети съвместно с други европейски самолети. ... F-22 пристигнаха на 8 август и ще бъдат в Европа в течение на няколко седмици. Това учебно прехвърляне се провежда в рамките на европейската инициатива за сдържане“, се казва в заявлението. \r\nИзтребителите са приписани към 95-а изтребителна ескадрила на 325-о изтребително крило на авиобазата Тиндал в щата Флорида. „Рапторите“ ще използват базата Шпангдалем като място на базиране, но за провеждането на тренировки със съюзниците от НАТО ще бъдат прехвърляни и в други части на Европа, отбелязва руската агенция. \r\nПо-рано за прехвърлянето в Европа на американски самолети пето поколение съобщи командващият ВВС на САЩ в Европа и Африка генерал Тод Уолтърс, но без да уточнява конкретно какви самолети, колко на брой и къде се планира да бъдат изпратени, припомня ТАСС. \r\nАгенцията припомня, че многоцелевият изтребител от пето поколение F-22 Raptor е създаден от компаниите Boeing и Lockheed Martin и е приет на въоръжение във ВВС на САЩ през 2005 година. При строителството на самолета е използвана технология „стелт“, която го прави трудно забележим за радарите на противника. Първото му използване в бойни условия се състоя в хода на военновъздушната операция на коалицията срещу терористичната групировка „Ислямска държава“ в Ирак и Сирия. \r\nПревод и редакция:", "date": "2018.08.09", "title": "ТАСС: САЩ прехвърлиха една ескадрила изтребители F-22 в Европа за сдържане на Русия"}
{"url": "http://www.focus-news.net/news/2018/08/09/2554604/burgas-obshtinata-otmenya-pluvniya-maraton-zaradi-loshoto-vreme-i-sigurnostta-na-uchastnitsite.html", "text": "Насроченият за 10 август, петък, плувен маратон от остров Света Анастасия до Моста в Бургас се отменя. Причината за това е влошаването на атмосферните условия, съобщиха от пресцентъра на  Община Бургас . Синоптиците предупреждават за вятър със скорост над 8 метра в секунда и вълнение на морето от 2 до 4 бала в часовете от 08.00 до 12.00. Тези обстоятелства създават риск за живота и здравето на плувците, поради което Община Бургас взе решение маратонът да бъде отложен. \r\nСъстезанието, в което традиционно се включват много почитатели на водните спортове, ще се проведе при подобряване на времето и благоприятни прогнози за период от няколко дни.", "date": "2018.08.09", "title": "Бургас: Общината отменя плувния маратон заради лошото време и сигурността на участниците"}
{"url": "http://www.focus-news.net/news/2018/08/09/2554605/savmestna-deklaratsiya-na-es-i-sasht-ot-25-yuli-vnosat-na-vtechnen-priroden-gaz-ot-sasht-v-evropeyskiya-sayuz-narastva.html", "text": "От пристигането на първия танкер с втечнен природен газ (ВПГ) от Съединените американски щати (САЩ) в португалското пристанище Синеш през април 2016 г. до днес вносът на американски втечнен природен газ в Европейския съюз (ЕС) е нараснал от 0 до 2,8 млрд. куб. м. Това това съобщиха от пресцентъра на  Представителството на Европейската комисия в България . \r\nВ съвместно изявление от 25 юли във Вашингтон председателят на Европейската комисия Жан-Клод Юнкер и президентът на САЩ Доналд Тръмп се споразумяха да укрепват стратегическото сътрудничество между ЕС и САЩ в областта на енергетиката. В този контекст Европейският съюз ще внася повече ВПГ от САЩ, за да диверсифицира енергийните си доставки и да повиши тяхната сигурност. Затова ЕС и САЩ ще работят за улесняване на търговията с втечнен природен газ.  \r\nЕС е съфинансирал или е поел ангажимент да съфинансира инфраструктура за ВПГ по проекти на стойност над 638 млн. евро . В допълнение към съществуващия в ЕС свободен капацитет от 150 млрд. куб. м. Съюзът подкрепя 14 проекта за изграждане на инфраструктура за втечнен природен газ.  \r\nВ момента законодателството на САЩ все още изисква предварително регулаторно одобрение на износа на ВПГ за Европа. САЩ трябва да вземат мерки във връзка с тези ограничения, така че техните правила да улесняват износа на ВПГ за ЕС.  \r\nЗа повече информация отворете прикачения документ.", "date": "2018.08.09", "title": "Съвместна декларация на ЕС и САЩ от 25 юли: Вносът на втечнен природен газ от САЩ в Европейския съюз нараства"}
{"url": "http://www.focus-news.net/news/2018/08/09/2554606/atanas-zafirov-bsp-koruptsiyata-tryabva-da-se-bori-predi-vsichko-prez-zakonite-v-tova-chislo-i-takiva-koito-ne-pozvolyavat-partiyni-strukturi-da-rabotyat-kato-korporatsii.html", "text": "Корупцията трябва да се бори преди всичко през законите, в това число и такива, които не позволяват партийни структури да работят като корпорации. Това каза Атанас Зафиров, член на Изпълнителното бюро на БСП по време на брифинг в отговор на въпрос дали БСП ще предложи план за справяне с паралелната държава вътре в БСП и дали ще бъдат сменени играчите в тази държава, предаде репортер на   Агенция „Фокус“ . „Въпросът е логичен. Когато искаш да променяш обществото, е добре да започнеш с промяната в себе си. Отговорът вече е даден. БСП от доста време приложи едни сериозни организационни промени в структурата на партията, които позволиха някои негативни явления от предходни години да бъдат отстранени“, каза Зафиров. По думите му още много може да се желае.   \r\nДеница КИТАНОВА", "date": "2018.08.09", "title": "Атанас Зафиров, БСП: Корупцията трябва да се бори преди всичко през законите, в това число и такива, които не позволяват партийни структури да работят като корпорации"}
{"url": "http://www.focus-news.net/news/2018/08/09/2554578/adv-dimitar-markovski-petimata-arestuvani-za-uchastie-v-grupata-na-dimitar-zhelyazkov-sa-samo-peyzazh-zashtoto-ima-kriteriy-za-organizirana-prestapna-grupa.html", "text": "Петимата арестувани за участие в групата на Димитър Желязков са само пейзаж, защото има критерий за организирана престъпна група. Това каза пред журналисти адвокат Димитър Марковски – защитник на един от петимата задържани от групата на Димитър Желязков - Йордан Въчев, предаде репортер на  Агенция „Фокус“ . \r\nАдв. Марковски посочи, че през 2011 г. Йордан Въчев е бил обвиняем за същото. Тогава той е бил освободен под домашен арест, след което делото е било прекратено. „Ако му бях адвокат тогава, щях да осъдя прокуратурата. Не знам защо се води едно и също дело, мога само да гадая. Сега не видях нищо различно от предишното дело, освен Димитър Желязков и другите, хванати с него. Петимата други са по необходимост, защото има критерий колко души трябва да има, за да са организирана престъпна група. Специално за моя клиент е така“, обясни той. \r\nНа въпрос защо Въчев днес не присъства в съдебната зала, адв. Марковски обясни, че той има здравословни проблеми. „Мнението ми по отношение на Йордан е, че той е необходим човек за пейзажа. Той е човек с висше образование, не е осъждан, няма висящи дела. Той е един приличен български гражданин. А вече прокуратурата ще каже какъв трябва да е пейзажът – явно гонят някакви стратегически данни“, коментира той. Адв. Марковски обясни, че Йордан Въчев не познава нито Димитър Желязков, виждал го е само веднъж в заведение в Несебър. \r\nЦветилена СИМЕОНОВА", "date": "2018.08.09", "title": "Адв. Димитър Марковски: Петимата арестувани за участие в групата на Димитър Желязков са само пейзаж, защото има критерий за организирана престъпна група"}
{"url": "http://www.focus-news.net/news/2018/08/09/2554609/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първата част на предаването „Дупница – ключът към Рила“ по  Радио „Фокус“ – Пирин  ще Ви заведем в Дневен център за възрастни хора с увреждания в Дупница. Той е обзаведен, има няколко помещения – всекидневна, столова, кухня, стаи за отдих и други. Да обгрижват хората към Центъра са назначени социален работник, медицинска сестра, рехабилитатор, арттерапевт, трудотерапевт, психолог и санитари. Повече подробности ще научим от Красимира Токева, директор на институцията. След това предстои да посетим и двата центъра за обществена подкрепа в града. Наш събеседник ще бъде Димитър Шопов, директор на институцията. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.08.09", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/08/09/2554610/svetlana-popova-obshtina-dobrich-konkursat-za-izpalniteli-na-klasicheska-muzika-e-edna-tvorcheska-sreshta-na-koyato-mladi-nadezhdi-izyavyavat-talanta-si-pred-maystori.html", "text": "Конкурсът за изпълнители на класическа музика, организиран от Община град Добрич, е една творческа среща, на която млади надежди изявяват таланта си пред майстори. Това каза в предаването „Добрич - Блян вихрен, понесен над степ ековита...“ на  Радио „Фокус“  Светлана Попова, организатор - културна дейност в Община град Добрич. Конкурсът „Надежди, Таланти, Майстори“ е международен и е за изпълнители на класическа музика. Провежда се през месец септември в град Добрич под патронажа на кмета на града.  \r\n„В дългата вече 22-годишна история „Надежди, таланти, майстори“ се е превърнал в една от емблемите на културния живот в добруджанския град.  Като членове на международното жури са участвали именити музиканти и преподаватели. В последните години някои от тях са били  проф. Иван Димитров (цигулка) от Виена, проф. Божидар Ноев (пиано), който е ръководител катедра в Консерваторията в Инсбрук, Австрия, проф. Божидар Братоев (цигулка), преподавател в Музикалната академия „Принц Рение ІІІ “ в Монако, диригентите Деян Павлов, който е главен диригент на Плевенската филхармония, духовно свързания с Добрич маестро Йордан Дафов, вписаната в Почетната книга на града проф. Ринеке Смилде (флейта) от Холандия, проф. Масимо Гон от Музикалната академия „Джузепе Тартини“ в Италия. На тазгодишното издание, което ще се проведе в дните от 10 до 14 септември, жури ще бъдат вдъхновителят и негов председател проф. Виктор Чучков, проф. Гинка Гичкова (цигулка), проф. Фаусто Ди Чезаре (пианист и диригент), ръководител катедра в консерваторията „Санта Чечилия“ в Рим, проф. Стефан Попов (виолончело),  преподавател в „Гилдхол скуул“ Лондон, доц. Огнян Константинов (виола),  преподавател в НМА „Проф. Панчо Владигеров“ в София“, съобщи Светлана Попова. В края на всяка година Организационният комитет на конкурса определя видовете инструменти за солистичните категории. За 2018 г. това са пиано, цигулка, виола, виолончело.  \r\nИнтерес представляват категориите „Учител – ученик“, „Акомпанимент“ и  „Клавирно дуо на 4 ръце“. При категорията „Камерни ансамбли“, журито е променило правилника, по който работи в частта определяне възрастта на участника, както следва: „Възрастта на участниците в категория Камерни ансамбли се изчислява като средна възраст. Величината  трябва да съответства на посочените в Регламента ( напр. трио с участници на 18 , 25 и 27 г. - общата сума на годините е 70, което се разделя на броя участници 3 или  18 +25 +27 = 70 : 3 = 23, триото попада във Втора група - от 20 до 25 години. Същото важи и за клавирните дуа - напр. участници с възраст 18 и 36 г. - 18 + 36 = 54 : 2 = 27, дуото попада в Четвърта група - от 26 до 35 години“. Това е с цел разширяване обхвата на категориите и в синхрон с добрите европейски практики за подобни конкурси. „Надежди, Таланти, Майстори“ е конкурс, включен в Програмата на мерките за закрила на деца с изявени дарби, което означава, че лауреатите на призови места от съответна категория получават  годишни стипендии от Министерство на културата. Също така те получават Диплом и парична премия от организаторите - Община град Добрич. Нерядко  член на журито връчва награда (Диплом и/или парична премия) от собствено име и средства при показан изключителен талант на участник  и поради невъзможността наградите да се делят. „Новото тази година е, че най-високата награда  „Гран при” за изключителни постижения освен всичко включва и ангажимент за концерт в Academia Musicale Praeneste (Рим, Италия), осигурен от нейния почетен председател - проф. Фаусто Ди Чезаре.  \r\nПоради много високите изисквания е имало издания, в които не се е присъждал „Гран при“, допълни Светлана Попова. Конкурсът има строг Регламент, като в същото време организаторите осигуряват подходящи зали за репетиции, акустични такива в самия ден на явяване, съдействат за осигуряване на корепетитори и цялостния комфорт на участниците и техните придружители. Конкурсната част се провежда в изключителната Огледална зала „Нели Божкова“ в града, като пианистите имат привилегията да свирят на роял „Стейнуей“. След приключване на конкурсната част и определяне на лауреатите е церемонията по награждаването, последваща от вълнуващи техни изпълнения пред препълнена зала. А най-уникалното е концертът-подарък, изпълнен от членовете на журито, който превръща напрегнатите конкурсни дни в един истински празник на класическата музика.  \r\nЖулиета НИКОЛОВА", "date": "2018.08.09", "title": "Светлана Попова, Община Добрич: Конкурсът за изпълнители на класическа музика е една творческа среща, на която млади надежди изявяват таланта си пред майстори"}
{"url": "http://www.focus-news.net/news/2018/08/09/2554611/ot-abv-signalizirat-spetsprokuraturata-za-fotovoltaichen-park-v-devnya-na-blizka-do-kmeta-firma.html", "text": "ПП АБВ ще внесе сигнал до Специализираната прокуратура заради фрапантни нарушения и лично облагодетелстване, свързани с отдаване на безценица на 4000 декара земя на фирма, свързана с тъста на кмета на Девня. Това каза на пресконференция днес председателят на областната структура на организацията доц. Георги Кючуков, предаде репортер на  Радио „Фокус“ - Варна . Присъствалият на брифинга лидер на АБВ Румен Петков настоя до изясняване на случая кметът Свилен Шитов да бъде отстранен по най-бързия начин от поста си, за да не възпрепятства работата на компетентните органи. По информация на доц. Кючуков нарушенията в Девня са фрапантни. Става въпрос за отдаване под наем на земята срещу 53 стотинки годишно за срок от 50 години на фирма, придобита от тъста на Свилен Шитов. По думите на доц. Кючуков сагата започва още през 2009 година, когато фирма „Хаос инвест 2“ подава молба да ползва територия от 4000 декара в Девня за строителството на фотоволтаичен парк. Тогавашният кмет прави обществено обсъждане и допитване до населението, но хората категорично се противопоставят, а основният мотив е, че това ще унищожи възможността за развиване на животновъдство, тъй като земята се състои от пасища. Осем години по-късно, когато Свилен Шитов става кмет, фирмата „4Б СОЛАР“ подава молба за същото разрешение. Кметът я представя пред Общинския съвет с мотива, че трябва да се разреши, тъй като дружеството има богат опит в изграждането на фотоволтаични централи. Според проверка на АБВ обаче, фирмата е регистрирана два месеца преди това с уставен капитал от два лева. „Трудно може да се прецени къде е добил този богат опит за фотоволтаици“, коментира доц. Кючуков. По думите му тогава се предлага тези 4000 декара да бъдат дадени за безвъзмездно ползване за неопределен срок с цена 53 400 лева. Общинският съвет след обсъждане, решава да го даде за 50 години при двойно по-висока цена или за 53 стотинки за декар на година. Подписан е договор в края на миналата година и в началото на тази година първоначалната фирма, която е собственост на тъста на Шитов „Хаос инвест 2“  изкупува всички акции на „4Б СОЛАР“ и става едноличен собственик. „За да няма забавяне пускат се веднага четири искания за утвърждаване на Подробен устройствен план и право на застрояване. Тези заявления са одобрени на извънредно заседание на Общинския съвет без заинтересованите лица да могат да обжалват в едномесечен срок“, допълни  той. Кючюков коментира още, че кметът Свилен Шитов е предложил Общиснкият съвет в Девня да отмени сделката, което е станало на 20 юли тази година, но решението е отменено от областния управител като незаконосъобразно.  \r\nДиана СТОЕВА", "date": "2018.08.09", "title": "От АБВ сигнализират Спецпрокуратурата за фотоволтаичен парк в Девня на близка до кмета фирма"}
{"url": "http://www.focus-news.net/news/2018/08/09/2554592/polk-ivan-ivanov-kooso-viziya-za-balgariya-na-bsp-e-aktualen-dokument.html", "text": "„Визия за България“ на БСП е актуален документ. Това каза полк. Иван Иванов - председател на Конфедерацията на обществените организации от сигурността и отбрана след срещата с представители на БСП по проекта „Визия за България“, предаде репортер на  Агенция „Фокус“ . „Считаме, че този документ е изключително актуален. Документ, който се приема в изключително подходящ момент“, посочи полк. Иванов. По думите му основните заключения в тази визия са, че неолибералният модел е изчерпал своя потенциал и че светът е пред прага на доста голяма промяна. „Ние сме напълно съгласни с този извод. Съгласни сме с извода, че не може да има една група хора, които имат сериозен икономически потенциал и те правят или конституират политическа система, която не обслужва съответната маса или народ, а своите  собствени икономически интереси. Разбира се, в тази връзка ние считаме, че основните изводи, които се правят във визията, са абсолютно правилни“, каза полк. Иванов. Той обясни, че в контекста на разговорите от КООСО са посочили редица недостатъци в документа. По думите му  по отношение на сектор „Отбрана“ основните параметри във визията са актуални. Той отчете, че във визията има точка, която предвижда възстановяване на армията. „В момента действително, считаме и съм удовлетворен, че и ръководството на БСП споделя мнението на ръководството на КООСО, че Българската армия в момента е в изключително тежко състояние и с голямо затруднение би изпълнила своята най-голяма мисия“, допълни още полк. Иванов.  \r\nДеница КИТАНОВА", "date": "2018.08.09", "title": "Полк. Иван Иванов, КООСО: „Визия за България“ на БСП е актуален документ"}
{"url": "http://www.focus-news.net/news/2018/08/09/2554613/rzi-pazardzhik-pluvnite-baseyni-v-oblastta-otgovaryat-na-normativnite-iziskvaniya.html", "text": "Здравните експерти са извършили през юли проверки на 31 плувни басейна, разположени на територията на област Пазарджик, съобщиха за  Радио „Фокус“ – Пазарджик  от Регионална здравна инспекция (РЗИ) - Пазарджик и уточниха, че проверките са осъществени от Областната комисия по водноспасителна дейност, сформирана със заповед на областния управител. За нормалното функциониране на плувните басейни и плажове още преди началото на активния туристически сезон инспекторите от отдел „Държавен здравен контрол“ в РЗИ -Пазарджик са издадоли предписания с подробни указания, касаещи максималното им обезопасяване, съгласно изискванията на Наредбата за водноспасителната дейност и обезопасяването на водните площи. Акцент при проверките е поставен върху регистрация на обектите в РЗИ – Пазарджик, като обекти с обществено предназначение, съгл. Закона за здравето, обособяване на спасителни постове с необходимото оборудване, обслужване от спасител през цялото работно време на басейните, осигуряване на медицински чанти с необходимите медикаменти.  \r\nВ хода на проверките са изисквани документи като свидетелство и талон за правоспособност на спасителя за настоящата 2018 г., заверен от Регионалната структура на БЧК, медицинско удостоверение и трудов договор на спасителя, протокол от лицензирана фирма за извършена дезинсенкция и дератизация на площите около плувния басейн, протоколи от анализи на водата по микробиологични и химични показатели, удостоверяващи нейните качества. Извършен е също преглед на състоянието на пречиствателните съоръжения, както и проверка на журналите за остатъчния хлор. След приключване на проверките областната комисия е направила обобщение, че басейните са добре подготвени за упражняване на дейността си и фирмите, стопанисващи обектите, изпълняват нормативните изисквания. Установените нарушения са единични, като: талон на спасителя с изтекъл срок на заверка и недостатъчен брой спасителни постове, спрямо водната площ на обекта. Издадени са 3 предписания от страна на РЗИ - Пазарджик. Няма заповеди за спиране и актове за административни нарушения. \r\nВаня НИКОЛОВА", "date": "2018.08.09", "title": "РЗИ - Пазарджик: Плувните басейни в областта отговарят на нормативните изисквания"}
{"url": "http://www.focus-news.net/news/2018/08/09/2554612/afp-desetki-zaginali-i-raneni-sled-udar-po-avtobus-prevozvasht-detsa-v-severen-yemen.html", "text": "Атака срещу автобус, превозващ деца в северната част на Йемен, остави десетки мъртви или ранени,съобщи  Международният комитет на Червения кръст, предава  AFP . \r\n\"След атака над автобус, който превозваше  деца до Дахианския пазар, Северна Саада (поддържан от МКЧК), в болницата бяха приети десетки мъртви и ранени\", заяви организацията на своя „Туитър“, без да дава повече подробности. \r\n\"Според международното хуманитарно право, мирните граждани трябва да бъдат защитени по време на конфликт\", се добавя още там. \r\nТелевизионният канал на бунтовниците \"Хути\" Al-Masirah съобщи, че 39 души са били убити и 51 ранени, \"предимно деца\". \r\nТой обвини ръководената от Саудитска Арабия коалиция, която се бори срещу шиитските бунтовници на страната на правителството, че е ударила автобуса при въздушна атака. \r\nАгенцията за децата на ООН – УНИЦЕФ, заяви, че е „много загрижена от първоначалната информация за убити деца“. \r\n„Гледам с ужас снимките и видеоклиповете, идващи от Саада в Йемен и нямам думи. Как това се оказа военна цел? Защо се убиват деца?“ – написа в „Туитър“ постоянният представител на УНИЦЕФ в Йемен Мерицел Релано. \r\nМиналия четвъртък удар по болница и рибен пазар в стратегическия бунтовнически пристанищен град Ходейда убиха най-малко 55 цивилни и раниха още 170, според МКЧК. \r\nКоалицията отрече да е отговорна за тези атаки. \r\nВойната в Йемен остави близо 10 000 души мъртви от 2015 г. насам и отприщи онова, което ООН описва като най-тежката хуманитарна криза в света. \r\nПревод и редакция:", "date": "2018.08.09", "title": "AFP: Десетки загинали и ранени след удар по автобус, превозващ деца в Северен Йемен"}
{"url": "http://www.focus-news.net/news/2018/08/09/2554614/tass-arabskata-koalitsiya-zayavi-che-e-nanesla-udar-po-husitite-v-yemen-a-ne-po-mirni-zhiteli.html", "text": "Изтребителите на оглавяваната от Саудитска Арабия коалиция са нанесли удар по място, от където метежното формирование „Ансар Аллах“ (хуситите) изстрелва балистични ракети в провинция Саада, Северозападен Йемен. Това заяви официалният представител на алианса Турки ал Малики, коментирайки съобщенията за смъртта на десетки граждански лица при въздушен удар на коалицията в този район, предава  ТАСС . \r\n„Въздушната операция в Саада се проведе в рамките на международното право, целта бе обект на хуситите, от където вчера (сряда, 8 август) бе изстреляна балистична ракета към (саудитската провинция) Джизан“, заяви ал Малики в ефира на телевизия Al Hadath. \r\nПревод и редакция:", "date": "2018.08.09", "title": "ТАСС: Арабската коалиция заяви, че е нанесла удар по хуситите в Йемен, а не по мирни жители"}
{"url": "http://www.focus-news.net/news/2018/08/09/2554607/iliyana-popova-prirodnite-dadenosti-i-hidromineralniyat-potentsial-na-obshtina-petrich-sa-podhodyashti-za-ustoychivoto-razvitie-na-balneo-i-spa-turizma.html", "text": "Природните дадености и хидроминералният потенциал на община Петрич са подходящи за устойчивото развитие на балнео и СПА туризма. Това каза за  Радио „Фокус“ – Пирин  зам.-кметът по култура и хуманитарни дейности в Общината Илияна Попова. По думите ѝ със своето богато разнообразие от минерални води, подходящи за профилактика и лечение, Oбщината предприема сериозна крачка за развитието на СПА туризма. „Сигурна съм, че ще привличаме туристи от цял свят както с минералните води в Рупите и Марикостиново, така и с водите в Марикостиново и Кромидово. Все още мисля, че този потенциал не се използва напълно. Тук е мястото да спомена, че това е чудесна възможност за инвестиции от страна на проявяващите интерес, но и да отбележа, че общината оказва подкрепа в тази посока“, каза още Попова. Тя добави, че общината предлага много възможности за туризъм, но все още хотелската база не е достатъчна.  \r\nИлияна Попова подчерта, че от Община Петрич са се фокусирали върху развитието и популяризирането на различни видове туризъм, които имат добри перспективи. „Потенциал за развитие и съответно насочихме вниманието си натам има балнео и СПА туризма, дооформянето на военните маршрути, но също така и популяризирането на алтернативните видове туризъм, които развиваме тук - селския туризъм, вино и гурме, велосипедния туризъм, включително екстремното колоездене, за което имаме отлични условия, парапланеризма, религиозния туризъм. Изключително се гордеем с факта, че фестивалният туризъм тук, благодарение на усилията, положени през последните три години, ни постави на челно място по средна посещаемост, съизмеримо с общини, големи колкото Петрич“, коментира Попова.  \r\nСпоред нея Община Петрич е дала добър пример в това отношение на други общини, които са от региона. Зам.-кметът Илияна Попова посочи, че туристите, които посещават общината към момента имат най-различни предпочитания и искат да видят колкото се може повече неща. „На първо място е културно-историческият туризъм, след това е планинският туризъм, маршрутно-познавателният и балнео-лечебният. През последните години се увеличи интересът, но и ролята на някои други форми на туризъм, които споменах – винен, велотуризъм и еко туризъм, а в последно време се повиши интереса към образователния туризъм, но не само насочен към децата. Освен традиционните обекти като Рупите, Самуилова крепост, храма на Ванга, туристите все по-често комбинират посещенията си тук с винен туризъм или с посещение на фестивал или някой от тематичните маршрути на природен парк Беласица“, добави Попова.  \r\nТя изрази задоволство от това, че все повече туристи откриват очарованието на къща музей Ванга, която се намира в център на град Петрич и вече не я бъркат с нейната къща, която се намира в местността Рупите. „Домът на пророчицата в Петрич е бил мястото, където тя е живяла най-дълго и най-дълго е приемала хора“, уточни Попова. Според нея селският туризъм, който е част от предлагания туристически продукт, чрез който успешно се популяризират обектите, също предизвиква голям интерес. „Местното население и предприемачеството вече са предприели тази практика. Все по-често се наблюдава посещение на туристите с цел запознаване с историческото и културното минало и наследство, на военните паметници, но те търсят и място за отсядане в селата. Туристите търсят близък контакт с хората от селото, които могат да преразкажат историята на своите родственици, станали свидетели на събития, разиграли се в тези земи. Туристите събират легенди“, каза Попова. По думите ѝ това осъзнаване в местните хора до известна степен се дължи на координирана рекламна дейност, а също и от ефективната работа на Съвета по туризъм, но и на проявеният интерес на самите български посетители. „Интересното е, че имаме и чужденци, които купиха имоти в едно от китните ни села, пленени от неговата красота и автентичност. Аз обаче съм максималист, затова вярвам, че има още неща за правене в тази посока“, уточни Попова. \r\nЛивия НИНОВА", "date": "2018.08.09", "title": "Илияна Попова: Природните дадености и хидроминералният потенциал на община Петрич са подходящи за устойчивото развитие на балнео и СПА туризма"}
{"url": "http://www.focus-news.net/news/2018/08/09/2554616/varna-v-obshtina-dolni-chiflik-sazdavat-sotsialno-predpriyatie-blagoustroystvo-i-ozelenyavane.html", "text": "Ново общинско социално предприятие „Благоустройство и озеленяване“ ще бъде създадено в Долни Чифлик с пари от Европейския съюз, предаде репортер на  Радио Фокус – Варна . Общата стойност на финансирането е 391 020 лева, като 332 367 лева от средствата са от Европейския съюз, а 58 653 лева – от държавата. Проектът стартира на 1 юли тази година и се очаква да приключи на 1 ноември догодина. Целта на създаването на новото предприятие е да улесни достъпа до заетост и осигуряване на подкрепа за социално включване чрез професионална интеграция на хора с увреждания и хора в неравностойно положение на територията на общината. С проекта ще се създадат условия за подкрепа на социалното предприемачество и повишаване на ефективността на социалните предприятия чрез развитие на умения и компетентности на хората, заети в общинското социално предприятие. В дейностите е предвидено психологическо подпомагане и мотивиране на лица от уязвимите групи за включване в заетост.  \r\nЦелта е стимулиране и насочване на лицата към придобиване на умения за активно поведение на пазара на труда, включително към придобиване или повишаване на професионална квалификация за активно поведение на пазара на труда. Дейността ще способства за създаване на предпоставки за професионално развитие на хората с увреждания и хората в неравностойно положение и други социално изключени лица и е основополагаща за проекта. Получавайки тези услуги хората, които ще се възползват от услугата трябва да могат да овладеят основните техники за справяне със стреса, да придобият умения за успешно справяне на ново работно място или адаптиране към работните условия. Дейностите ще обхванат минимум 32 лица от представители на целевите групи. Предвидено е и да се проведе 3-дневен семинар на тема „Самопознание и самоусъвършенстване“ за поощряване участието на лицата в социалния и професионалния живот, съобразно индивидуалните им потребности, да бъдат подпомогнати в намиране на собственото си жизнено пространство. Проектът за създаване на общинско социално предприятие „Благоустройство и озеленяване“, е финансиран от Оперативна програма „Развитие на човешките ресурси“ 2014-2020, съфинансирана от Европейския съюз чрез Европейския социален фонд. \r\nДиана СТОЕВА", "date": "2018.08.09", "title": "Варна: В Община Долни чифлик създават социално предприятие „Благоустройство и озеленяване“"}
{"url": "http://www.focus-news.net/news/2018/08/09/2554617/plyus-info-makedoniya-v-izbiratelniya-spisak-na-makedoniya-ima-zapisani-1-805-707-glasopodavateli.html", "text": "В избирателния списък на Македония са записани точно 1 805 707 гласоподаватели, съобщиха от Държавната избирателна комисия (ДИК) на първата пресконференция по повод референдума, който трябва да се състои на 30 септември. Въпреки това, според говорителя на ДИК Люпка Гугучевска, тази бройка се очаква да се промени, след като проверката на списъка бъде завършена, предава  македонската електронна медия „Плюс инфо“ . \r\nРегистрацията в списъците ще трае до 23 август, а ДИК ще заключи списъка на 7 септември. Промените на данните, регистрацията или заличаване от списъка могат да се извършват от граждани със съответното искане“, обясни Гугучевска. \r\nПревод и редакция:", "date": "2018.08.09", "title": "„Плюс инфо“ (Македония): В избирателния списък на Македония има записани 1 805 707 гласоподаватели"}
{"url": "http://www.focus-news.net/news/2018/08/09/2554615/evropeyskata-komisiya-okazva-podkrepa-za-reformite-v-balgariya.html", "text": "Европейската комисия (ЕК) одобри поисканата от България допълнителна техническа помощ чрез   (ППСР). Това съобщиха от пресцентъра на  Представителството на ЕК в България . \r\nДнешното решение позволява финансирането на проекти, насочени към реформи на процедурите по несъстоятелност, съпътстващи мерки за подобряване съдебната инфраструктура и корпоративното управление на държавни предприятия. Проектите ще се подсигурят финансово с 1,5 милиона евро, които България доброволно ще прехвърли от нейния компонент за техническа помощ в Европейските структурни и инвестиционни фондове към ППСР.  \r\nПриложената към решението работна програма очертава конкретните действия, които ще се финансират и посочва приоритетите, целите и очакваните резултати от проектите за реформи. Тези реформи са важни и във връзка с плавния преход към валутния механизъм II (ERM II). Българските власти   с изпълнението на редица предварителни условия в контекста на очакванията за присъединяване към ERM II и Банковия съюз до юли 2019г.  \r\nКомисията създаде   през 2015г. в помощ на държавите членки, които подготвят, изработват и прилагат институционални, структурни и административни реформи. Службата управлява  , която е достъпна за всички членки на Европейския съюз по тяхна заявка.", "date": "2018.08.09", "title": "Eвропейската комисия оказва подкрепа за реформите в България"}
{"url": "http://www.focus-news.net/news/2018/08/09/2554621/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Туристическите обекти под опеката на Общинско предприятие (ОП) „Туризъм“ в Асеновград са изключително добре обезопасени и туристите могат да бъдат спокойни, посещавайки града и региона. Работи се активно по полагането на маркировка на 20 туристически маршрута, като до момента вече са маркирани 6 от тях. Повече по отношение на осигуряване на безопасността на туристическите обекти ще научим от Ивайло Мирчев, експерт в ОП „Туризъм“ в Асеновград. \r\nУлтрамаратонът „Персенк Ултра“ ще се проведе за шести пореден път в Асеновград в дните от 17 до 19 август. Над 500 състезатели от 20 държави ще взаемат участие в събитието и ще премерят сили в три различни дистанции. Подробности за организацията и за различните дистанции, включени в ултрамаратона „Персенк Ултра“ ще ни предостави Николай Марангозов, организатор на състезанието по планинско бягане в Асеновград и председател на Сдружение „Български ултрамаратони“. \r\nНа 15 август – Успение Богородично се отбелязва храмовият празник на Бачковския манастир. Той е вторият по големина и значимост български манастир. Разположен е вдясно от поречието на Чепеларската река, до село Бачково, само на 10 км от Асеновград. Това го прави изключително лесно достъпен, а оттам и най-посещавания български манастир. В почивните дни и на големите църковни празници хиляди вярващи, поклонници и туристи посещават Бачковската обител. Хиляди богомолци се очакват и за предстоящия храмов празник. По този повод ще разговаряме с архимандрит Самуил, игуменът на манастира, който ще ни каже как ще се отбележи Успение Богородично. Ще го попитаме също за ремонтите, които се извършват храма, както и за измеренията на вярата към днешна дата. \r\nВ края на предаването ще чуете и повече за историята на енорийската църква „Св. Богородица – Успение“ , която се намира в централната част на квартал „Горни Воден“ на Асеновград. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.09", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/08/09/2554619/sport-zheferson-se-kontuzi-chasove-predi-macha-s-kopenhagen.html", "text": "Защитникът на ЦСКА Жеферсон ще пропусне днешното домакинство срещу Копенхаген от третия квалификационен кръг на Лига Европа. Бразилецът е получил травма на последната тренировка и няма да може да започне срещу датчаните. Жеферсон е получил оток на крака след единоборство със съотборник. \r\nБразилецът е твърд титуляр в тима на Нестор Ел Маестро, а специалистът сега ще трябва да решава кой да го замени в ляво на защитата.", "date": "2018.08.09", "title": "Спорт: Жеферсон се контузи часове преди мача с Копенхаген"}
{"url": "http://www.focus-news.net/news/2018/08/09/2554618/dobrich-dobrudzhanskiyat-gevrek-e-unikalen-za-tsyalata-strana-spored-maystor.html", "text": "Добруджанският геврек е уникален за цялата страна. Това каза в предаването „Добрич - Блян вихрен, понесен над степ ековита...“ на  Радио „Фокус“  Иван Драгнев, един от първите работници в дюкяна, където се правят добруджански гевреци. На това място той работи повече от 20 години и това, което го е задържало толкова дълго, е любовта към работата му и това, което прави. В Добрич гевреци се правят от 40 години насам, разказа Иван Драгнев. Първата геврекчийница е била до сегашния хотел „България“: „Спомням си бегло сградата. Имало е и лятно кино до нея. След това я развалят и събират занаятчиите на тази улица, която наричат „старият град“. Има ковачница, геврекчийница, шапкарница, тъкачница, грънчарница, това са всички занаятчии, събрани на едно място. Мисля, че след 1970 година е направен „Старият Добрич“, точно не помня датата и годината, но някъде тях години“, каза Иван Драгнев. Според него рецептата за геврека е създадена от хора, които той не помни, но пък помни по-късни майстори – „бат Дончо и бат Георги“, както ги нарича. Именно от тях е научил тънкостите на този занаят.  \r\n„Всяка една професия се прави с желание, трябва да обичаш професията. Може би затова съм се задържал 25 години на този геврек. И друго има, което е, че рецептата е постна. Той няма никакви мазнини, затова по време на пости хората идват при нас, за да си вземат такива гевреци, защото постят 40 дни“, разказа Иван Драгнев. Традиция е да правят и малките гевречета, които са традиция за коледните и новогодишни празници. При направата на геврека месенето е механично, всичко друго е ръчно – оформяне, варене и печене. Най-специалното в технологията е ползването на фурна на дърва. Това придава специфичния аромат и вкус. Другото интересно е, че геврекът се вари в глюкоза, за да добие гланц, не се използват яйца за глазиране. Когато тестото втаса, всеки геврек се пуска във врящата вода и престоява там около 4-5 минути. Добруджанският геврек е много популярен сред жителите на Добрич и гости, които когато посещават града, задължително си купуват геврек от „Старият Добрич“, каза Иван Драгнев. По думите му има хора, които винаги когато са в Добрич, не пропускат да посетят този дюкян. Майсторът допълни, че пред него понякога спират и чуждестранни групи туристи. За тях геврекът е атракция, а такъв не се прави никъде в нашата страна.  \r\nЗа рецептата е характерно това, че самото тесто е твърдо, малко по-солено, тъй като се пари и в този процес част от солта отпада. Към брашното се добавя вода, а на 50 кг брашно се слагат 50 грама мая. В ранни зори пещта се опалва, по-късно жарта се избутва настрани и гевреците се пекат направо на плоча, както е било от време оно. Добруджанският геврек е любим на малки и големи, през цялата година, със задоволство сподели Иван Драгнев.  \r\nЖулиета НИКОЛОВА", "date": "2018.08.09", "title": "Добрич: Добруджанският геврек е уникален за цялата страна, според майстор"}
{"url": "http://www.focus-news.net/news/2018/08/09/2554620/ek-savmestna-deklaratsiya-na-es-i-sasht-ot-25-yuli-vnosat-v-evropeyskiya-sayuz-na-vtechnen-priroden-gaz-ot-sasht-narastva.html", "text": "От пристигането на първия танкер с втечнен природен газ (ВПГ) от САЩ в португалското пристанище Синеш през април 2016 г. до днес вносът в ЕС на американски втечнен природен газ е нараснал от 0 до 2,8 млрд. куб. м., съобщи  пресслужбата на Европейската комисия . \r\nВ съвместно изявление от 25 юли във Вашингтон председателят Юнкер и президентът Тръмп се споразумяха да укрепват стратегическото сътрудничество между ЕС и САЩ в областта на енергетиката. В този контекст Европейският съюз ще внася повече ВПГ от САЩ, за да диверсифицира енергийните си доставки и да повиши тяхната сигурност. Затова ЕС и САЩ ще работят за улесняване на търговията с втечнен природен газ.  \r\nЕС е съфинансирал или е поел ангажимент да съфинансира инфраструктура за ВПГ по проекти на стойност над 638 млн. евро . В допълнение към съществуващия в ЕС свободен капацитет от 150 млрд. куб. м. Съюзът подкрепя 14 проекта за изграждане на инфраструктура за втечнен природен газ.  \r\nВ момента законодателството на САЩ все още изисква предварително регулаторно одобрение на износа на ВПГ за Европа. САЩ трябва да вземат мерки във връзка с тези ограничения, така че техните правила да улесняват износа на ВПГ за ЕС.", "date": "2018.08.09", "title": "ЕК: Съвместна декларация на ЕС и САЩ от 25 юли: вносът в Европейския съюз на втечнен природен газ от САЩ нараства"}
{"url": "http://www.focus-news.net/news/2018/08/09/2554623/stara-zagora-obshtinata-parva-startira-proekt-za-opolzotvoryavane-na-nenuzhni-drehi-obuvki-i-domashen-tekstil.html", "text": "Община Стара Загора е първата община в България изградила система, която дава на гражданите възможност да покажат, че са екологично отговорни като се освободят от своите ненужни дрехи, в синхрон с добрите европейски практики. Това съобщиха от пресцентъра на  Общината . \r\nСъвместно с „Евротекс“ ЕООД, стартира проект TexCycle за събиране и оползотворяване на ненужни дрехи и други текстилни материали. Събирането, транспортирането и последващото оползотворяване се извършват за сметка на компанията, без да се заплаща нищо от страна на общината и данъкоплатците. В съответствие със стратегиите на ЕС относно управление на отпадъците и кръговата икономика, целта е те да бъдат оползотворени съгласно йерархията при управление на отпадъците, която поставя като най-добра алтернатива повторната употреба на отпадъците. \r\nВ първия етап на изпълнение на проекта TexCycle в град Стара Загора са позиционирани 5 специализирани контейнера на удобни и леснодостъпни места:  \r\n-\tна източния тротоар на ул. „Княз Александър Батенберг“, в близост до пресечката с бул. „Цар Симеон Велики“; \r\n-\tна паркинга на парк „Артилерийски“, до ул. „Одринска епопея“; \r\n-\tв близост до парк „Зеленият клин“ \r\n-\tквартал „Железник“ – пресечката на ул. „Ген. Иван Пашинов“ и ул. „Алеко Константинов“; \r\n-\tна паркинга на пресечката на ул. „Любор Байер“ и бул. „Руски“. \r\nКонтейнерите са ясно обозначени с надпис „ДРЕХИ И ОБУВКИ“. В тях могат да се поставят дрехи, обувки, чанти, колани и домашен текстил. Върху контейнерите са изписани инструкции за използването им и номер за връзка при необходимост от допълнителна информация. Добре е дрехите да са изпрани и да бъдат поставени в торба. \r\nПроектът TexCycle има готовност да предоставя безвъзмездно дрехи на хора, които се нуждаят от тях, при подаване на информация от страна на институциите за социално подпомагане в община Стара Загора. \r\nЧаст от текстилните материали се използват като памучни парцали за почистване в индустрията. Отпадъците, които не са годни за повторна употреба се предават за рециклиране или друго оползотворяване в специализирани инсталации. Част от материите – предимно пуловери и други плетива – се рециклират като вторични прежди, от които се произвеждат нови текстилни изделия. \r\nСистемата за разделно събиране осигурява лесен, сигурен и удобен алтернативен начин за разчистване на ненужните дрехи, което предотвратява тонове текстилен отпадък да стигнат до сметищата или да бъдат разпиляни в близост до контейнерите за смесени битови отпадъци и нерегламентирано изгорени. \r\nПроектът съчетава в себе си основните принципи на рационално управление на отпадъците в съвременното екологично законодателство: \r\n-\tдаване на втори шанс за удължаване на жизнения цикъл на дрехите чрез повторна употреба; \r\n-\tелиминиране на депонирането им и цялостното отрицателно екологично въздействие като отпадък; \r\n-\tспестяване на енергия и суровини. \r\nЗа целта в Стара Загора са позиционирани специализирани контейнери за събиране на дрехи и обувки, където гражданите могат да се освободят от ненужните облекла, които обикновено задръстват гардеробите. „Евротекс“ ЕООД ще се грижат за събирането и по-нататъшното им оползотворяване, за да се затвори жизненият цикъл по екологичен начин и те да бъдат използвани отново. Подобен род системи съществуват в повечето европейски държави от доста години. Фирма „Евротекс“ ЕООД има дългогодишен опит в оползотворяването на текстилни отпадъци и притежава всички необходими разрешителни по ЗУО за извършване на дейността.  \r\nВ съоръжението за третиране облеклата и другите текстилни материали, които са годни за повторна употреба и са преминали през дезинфекция, се използват повторно като дрехи втора употреба.  \r\nКлючов аспект на успешното прилагане на Европейската стратегия за кръгова икономика е повишаването на обществената информираност относно устойчивото третиране на отпадъците. Успоредно със със събирането на употребявани дрехи, проект TexCycle развива и комуникационна стратегия, чиято цел е повишаване на информираността и промяна в навиците за изхвърляне на непотребни облекла.", "date": "2018.08.09", "title": "Стара Загора: Общината първа стартира проект за оползотворяване на ненужни дрехи, обувки и домашен текстил"}
{"url": "http://www.focus-news.net/news/2018/08/09/2554626/haskovo-okrazhnata-prokuratura-privleche-kato-obvinyaem-i-zadarzha-britanski-grazhdanin-za-kontrabanda-na-10-kg-opium-za-622-080-leva.html", "text": "Окръжна прокуратура-Хасково привлече като обвиняем 49-годишен британски гражданин за това, че без надлежно разрешително пренесъл през границата на страната високорисково наркотично вещество – опиум, с общо брутно тегло 10 кг и 368 грама, на стойност 622 080 лв., като предметът на престъплението е в особено големи размери и деянието представлява особено тежък случай – престъпление по чл.242 ал.4 предл. 1 във връзка с ал. 2 предл.1 от Наказателния кодекс. Това съобщиха от пресцентъра на  Апелативна прокуратура-Пловдив . Образувано е досъдебно производство, като разследването по него се извършва от разследващ митнически инспектор при Митница-Бургас.  \r\nДо момента е установено, че на 8 август 2018 г., на ГКПП-Капитан Андреево, от Република Турция в Република България, влязъл лек автомобил, марка „Мерцедес“, управляван от обвиняемия. Лекият автомобил бил отклонен за щателна митническа проверка, при която във вътрешността на резервна гума на автомобила бил открит полиетиленов цилиндричен пакет, съдържащ тъмно смолисто вещество. При тестване с полеви наркотест, същото реагирало на опиум. Проведени са били процесуално-следствени действия, при които лекият автомобил и намереното наркотично вещество са били иззети. По първоначални данни стойността на иззетото наркотично вещество възлиза на 622 080 лв. Британският гражданин е бил привлечен към наказателна отговорност за престъпление по чл. 242 ал.4, вр. ал.2 от Наказателния кодекс. \r\nС постановление на Окръжна прокуратура – Хасково, от 9.08.2018 г., той е бил задържан за срок от 72 часа, в рамките на които предстои да бъде внесено искане в съда за вземане спрямо същия на мярка за неотклонение „задържане под стража“.", "date": "2018.08.09", "title": "Хасково: Окръжната прокуратура привлече като обвиняем и задържа британски гражданин за контрабанда на 10 кг опиум за 622 080 лева"}
{"url": "http://www.focus-news.net/news/2018/08/09/2554625/api-dvizhenieto-po-pat-i-1-blagoevgrad-simitli-sled-izhoda-blagoevgrad-v-posoka-simitli-pri-km-366-se-osashtestvyava-v-edna-lenta-poradi-katastrofa.html", "text": "Движението по път I-1 Благоевград – Симитли след изхода Благоевград, в посока Симитли, при км 366, се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост. Трафикът се регулира от \"Пътна полиция\".", "date": "2018.08.09", "title": "АПИ: Движението по път I-1 Благоевград – Симитли след изхода Благоевград, в посока Симитли, при км 366, се осъществява в една лента поради катастрофа"}
{"url": "http://www.focus-news.net/news/2018/08/09/2554599/valeri-zhablyanov-bsp-okonchatelniyat-variant-na-viziya-za-balgariya-mozhe-da-bade-samo-delo-na-razlichni-sredi-koito-da-doprinesat-balgariya-da-poluchi-nov-tlasak-v-razvitieto-si.html", "text": "Окончателният вариант на „Визия за България“ може да бъде само дело на различни среди, които да допринесат България да получи нов тласък в развитието си. Това каза по време на брифинг народният представител от ПГ на „БСП за България“ и член на Изпълнителното бюро на партията Валери Жаблянов след срещата на БСП с представители на Конфедерацията на обществените организации от сигурността и отбраната по проекта „Визия за България“, предаде репортер на   Агенция „Фокус“.  „Искам да изразя благодарност от името на Изпълнителното бюро на партията към Конфедерацията за домакинството на този разговор и за сериозното отношение на всичките ѝ представители към документа, предложен от БСП. В тази част, в която разговаряхме, времето се оказа недостатъчно за всичко, което е оформено като предложение от страна на Конфедерацията по документа. Ще продължим разговора и след пресконференцията, защото има много съдържателни предложения“, заяви Жаблянов. „Обща е констатацията, че обстановката в Европа и света се променя бързо и драматично и тя представлява провокация към българската политическа, военна и като цяло стратегическа мисъл. Към възможността българската нация да се мобилизира в такива моменти и с всички скромни ресурси, с които разполага, да намери брод към новото състояние, към което се придвижва и световната система за сигурност и ЕС“, обясни Жаблянов. \r\nПо думите му действията на БСП по този документ не са самоцел. „С ясното съзнание сме, че към документа могат да бъдат правени много критики и то основателни“, заяви Жаблянов.  \r\nТой поясни, че е бил впечатлен от една от препоръките на КООСО, че е крайно време да бъдат разделени \"Сигурността\" и \"Отбраната\". \"Смесването на тези две сфери понякога води до подценяване и неяснота относно мерките и политиките, които се предприемат в тези области\", обясни Жаблянов. Колегата му Атанас Зафиров заяви, че от последните дни се научава информацията, че формирования от българската армия ще бъдат командировани по границата и включени в нейната охрана. \"Нещо, което не съответства на разписаните мисии на българските въоръжени сили\", каза Зафиров и поясни, че не е ясно под каква форма тези хора изпълняват задълженията си. Според него това е ясен пример за смесване на понятията \"Сигурност\" и \"Отбрана\".  \r\nДеница КИТАНОВА", "date": "2018.08.09", "title": "Валери Жаблянов, БСП: Окончателният вариант на „Визия за България“ може да бъде само дело на различни среди, които  да допринесат България да получи нов тласък в развитието си"}
{"url": "http://www.focus-news.net/news/2018/08/09/2554628/blagoevgrad-tri-leki-avtomobila-sa-katastrofirali-na-glaven-pat-e-79-v-rayona-na-poligona-kray-oblastniya-tsentar-nyama-postradali.html", "text": "Три леки автомобила са катастрофирали на главен път Е-79, в района на полигона край Благоевград. Това съобщи за  Радио „Фокус“ – Пирин  дежурният служител в Областно пътно управление – Благоевград. При инцидента няма пострадали, нанесени са само щети по моторните превозни средства.  \r\nДвижението в участъка се извършва в една лента, поради разчистване на стъкла от пътното платно. Шофьорите трябва да се движат с повишено внимание, спазвайки указанията на „Пътна полиция“. \r\nЛивия НИНОВА", "date": "2018.08.09", "title": "Благоевград: Три леки автомобила са катастрофирали на главен път Е-79, в района на полигона край областния център, няма пострадали"}
{"url": "http://www.focus-news.net/news/2018/08/09/2554630/yambol-sadat-zadarzha-pod-strazha-mazh-obvinen-v-prichinyavane-na-smart-po-nepredpazlivost-pri-upravlenie-na-lek-avtomobil.html", "text": "Окръжен със – Ямбол съдът задържа под стража Пьотр С. Той е обвинен за това, че на 3 август 2018 г., около 00.30 ч., на път I-7, между с. Козарево и с. Окоп, и двете в община Тунджа, обл. Ямбол, при управление на моторно превозно средство – лек автомобил „Мерцедес“, с посока на движение към с. Окоп, гр. Елхово и ГКПП \"Лесово\", е нарушил правилата за движение по пътищата и по непредпазливост причинил смъртта на мъж, след което е избягал от местопроизшествието – престъпление по чл.343, ал.3, б.”б”, вр.ал.1, б.”в”, вр.чл.342, ал.1 от НК. Това съобщиха от пресцентъра на  Апелативна прокуратура-Бургас . \r\nЗа това престъпление законодателят е предвидил наказание „лишаване от свобода“ в размер от г. до 15г., както и „лишаване от право да се управлява МПС“. \r\nСпоред прокурора е налице обосновано предположение за това, че Пьотр С. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление, предвид тежестта на извършеното деяние. \r\nСъдът прие мотивите на прокурора и задържа под стража Пьотр С.  \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.08.09", "title": "Ямбол: Съдът задържа под стража мъж, обвинен в причиняване на смърт по непредпазливост при управление на лек автомобил"}
{"url": "http://www.focus-news.net/news/2018/08/09/2554631/fokus-makedoniya-radmila-shekerinska-zayavi-che-makedoniya-ima-palnata-podkrepa-ot-komandvashtiya-silite-na-sasht-i-nato-v-evropa-za-chlenstvo-v-aliansa.html", "text": "Командващият силите на САЩ и НАТО в Европа генерал Къртис Скапароти посети казармата „Илинден“ заедно с делегация от министерството на отбраната и армията на Македония. Министърът на отбраната на страната Радмила Шекеринска заяви че е получила уверения от него за цялостна поддръжка към държавата за членството ѝ в Алианса, предава  „Фокус“. \r\n„За нас е чест да бъдем домакини на командващия силите на САЩ и НАТО в Европа генерал Къртис Скапароти“, заяви Шекеринска. \r\n„Поканата за членство в НАТО поставя страната ни на карта за посещения от висши военни и политически представители. Получих гаранции от генерал Скапароти, че като държава, като правителство и като министерството на отбраната  имаме пълната подкрепа за успешното завършване на крайните стъпки към пълноправно членство в Алианса“, допълни македонският министър.  Виктор Турмаков", "date": "2018.08.09", "title": "„Фокус“ (Македония): Радмила Шекеринска заяви, че Македония има пълната подкрепа от командващия силите на САЩ и НАТО в Европа за членство в Алианса"}
{"url": "http://www.focus-news.net/news/2018/08/09/2554632/plovdiv-vazstanoveno-e-dvizhenieto-po-okolovrastniya-pat-na-grada.html", "text": "Възстановено е движението по Околовръстния път на Пловдив. Това каза за  Радио „Фокус“ – Пловдив  говорителят на Областната дирекция на МВР. По първоначални данни камион се е подхлъзнал на разлято масло от друго моторно превозно средство и е паднал в канавка. Няма пострадали при пътнотранспортното произшествие. Пътното платно вече е почистено, камионът е изваден от канавката. \r\nТони МИХАЙЛОВ", "date": "2018.08.09", "title": "Пловдив: Възстановено е движението по Околовръстния път на града"}
{"url": "http://www.focus-news.net/news/2018/08/09/2554633/sofiya-vavezhda-se-organizatsiya-na-dvizhenieto-za-remont-na-bul-pencho-slaveykov-v-uchastaka-ot-ul-tsar-asen-i-vi-do-bul-praga.html", "text": "Въвежда се организация на движението за ремонт на бул. „Пенчо Славейков“ в София в участъка от ул. „Цар Асен I-ви“ до бул. „Прага“. Това съобщиха от пресцентъра на  Столична община .   \r\nОт 00.00 часа на 10 август 2018 г. до 24.00 часа на 25 август 2018 г. се забранява влизането на пътни превозни средства, паркирането и престоя по крайна дясна лента от югозападната страна на пътното платно на бул. „Пенчо Славейков“, в участъка от ул. „Цар Асен I-ви“ до бул. „Прага“.", "date": "2018.08.09", "title": "София: Въвежда се организация на движението за ремонт на бул. „Пенчо Славейков“ в участъка от ул. „Цар Асен I-ви“ до бул. „Прага“"}
{"url": "http://www.focus-news.net/news/2018/08/09/2554629/bivshiyat-kmet-na-sopot-veselin-lichev-izrichaneto-na-grubi-lazhi-sreshtu-kolegi-ot-ofitsialna-tribuna-ne-gi-pravi-istina.html", "text": "Изричането на груби лъжи срещу колеги от официална трибуна, не ги прави истина. С  приключването на започналите проверки истината ще излезе на бял свят. Това посочва в своя  позиция  предишният кмет на Сопот Веселин Личев в право на отговор до медиите относно вчерашното изявление на сегашния градоначалник Деян Дойнов. Според Личев недостойното поведение на Дойнов не е изненадало никой от града. \"На това му поведение се казва - игра \"Ва Банк\" - последен опит или предсмъртен гърч\", коментира той.  \r\n\"Разбрахме, че след ежеседмичното заседание на Министерски съвет, кметът държал да отправи похвала от трибуната към правителството, дал набързо на Премиера портрет на ЧЕСТНИЯ ЛЕВСКИ, не на ВАЗОВ, никой от Министрите не е пожелал да се срещне с него, но той въпреки всичко е настоял да се изкаже от трибуната. Предполагам, че вече лично са разбрали, че този е толкова некадърен, че ако скочи от лодка няма да уцели водата. След като изрекъл лъжите си, няколкото човека, които присъствали там останали неприятно изненадани от смешния и натегачески стил на изявлението му. На всички станало ясно, че този, отчаяно се опитва да се спаси от затвора. \r\nКакъв всеяден зловреден политически хамелеон трябва да си, за да се изправиш и да изречеш доказаните лъжи пред високата трибуна, като им вървят проверки от АДФИ, Окръжна Прокуратура Пловдив, ДАНС, Сметна Палата, Военна прокуратура и др. \r\nКато на всички скоро ще стане ясно, че: \r\n1.\tРазполагаха с оставения 1,4 млн. лв. остатък, в плюс. \r\n2.\tИмат допуснати сериозни нарушения към Къщата Музей „Иван Вазов“. \r\n3.\tНекадърността им е причината за санкциите наложени от МОСВ – 3,6 млн. лв. \r\n4.\tИма засечени злоупотреби и като резултат причинени щети за общината в размер на 4,1 млн. лв. \r\n5.\tНа път са да се осветлят злоупотребите им и щетите от незаконосъобразното разходване на цели 2,4 млн. лв. \r\n6.\tОтделно са формирали 1,2 млн. лв. ненужни заеми и като резултат имаме 100% вдигане на данъците на гражданите. \r\nКолко трябва да си душевно нечистоплътен, за да се изправиш и с лъжи да прехвърляш вината си на  други пред цяла България, семейство, деца, приятели, колеги, близки и съграждани.  \r\nЯсно за всички е, че това изказване на практика се явява погребалното слово на неговата политическа кариера. Защото, ако преди  около година  70 % от жителите на община Сопот искаха оставката на сегашната некомпетентна управа на спонтанен протест,  то в момента техният брой надвишава 90 %. \r\nС тези огромни злоупотреби и закононарушения СПАСЕНИЕ НЯМА! Няма голяма или малка партия, която да се самоубие с такива  недостойни и некомпетентни псевдополитици!  \r\nДо тук с лъжите! Всеки да си носи кръста!\".", "date": "2018.08.09", "title": "Бившият кмет на Сопот Веселин Личев: Изричането на груби лъжи срещу колеги от официална трибуна, не ги прави истина"}
{"url": "http://www.focus-news.net/news/2018/08/09/2554603/nikolay-tsonkov-bsp-s-viziya-za-balgariya-iskame-da-dadem-novo-nachalo-na-darzhavata-za-dalag-period-napred.html", "text": "С „Визия за България“ искаме да дадем ново начало на държавата за дълъг период напред. Това каза по време на брифинг народният представител и заместник-председател на Комисията по отбрана към Народното събрание Николай Цонков след срещата с представители на КООСО по „Визия за България“, предаде репортер на  Агенция „Фокус“ . Цонков поясни, че това е документ за национално развитие на страната и гарантиране на вътрешната и външната сигурност чрез модерна Българска армия.  „Сигурността и отбраната са изключително важни за България, разбира се, без да подценяваме системи като образование и здравеопазване. Тук сме се събрали да разговаряме както за цялостната „Визия за България“, за мерките, приоритетите и визията за изграждане на една боеспособна и модерна Българска армия“, допълни Цонков. Заместник-председателят на КООСО полк. Цанко Цанков допълни, че от Конфедерацията считат, че „Визия за България“ е навременен документ, предизвиква разговори и е хубаво, ако предложеното от тях се вземе под вниманието на БСП. „Нашето сдружение е създадено 2011 г. с цел подпомагане на държавното и военно ръководство за укрепване на армията. Силното ни място е, че сме специалисти в тази област. Ето сега чрез участието ни тук, ние още веднъж правим опит да помогнем на армията да подобри състоянието си. От това, което е изложено във визията, има много хубави неща, но те трябва да бъдат обвързани във време, защото ще останат само едно пожелание“, допълни полк. Цанков. \r\nДеница КИТАНОВА", "date": "2018.08.09", "title": "Николай Цонков, БСП: С „Визия за България“ искаме да дадем ново начало на държавата за дълъг период напред"}
{"url": "http://www.focus-news.net/news/2018/08/09/2554608/valeri-zhablyanov-bsp-preporakite-na-kooso-za-nas-sa-osobeno-tsenni-tay-kato-ne-se-vmestvat-v-standartnite-geopoliticheski-klisheta.html", "text": "Препоръките на Конфедерацията на обществените организации по сигурност и отбрана (КООСО) за нас са особено ценни, тъй като не се вместват в стандартните геополитически клишета. Това каза народният представител и член на Изпълнителното бюро на партията Валери Жаблянов по време на брифиниг след среща с КООСО по „Визия за България“, предаде репортер на  Агенция „Фокус“.  Жаблянов поясни, че част от препоръките са свързани с уводната част на „Визия за България“. Той уточни, че от КООСО искат да се конкретизира ролята на българската държава за укрепването на сигурността, развитието и утвърждаването на надпартийния характер на държавата администрация, засилване на отбранителния капацитет на Българската армия, като се разчита основно на силите на българската отбрана за справяне в кризисни ситуации. Жаблянов допълни, че е било обърнато внимание на ролята и мястото на Конституцията в България и необходимостта от спазването на разделението на властите и на демократичния правов ред, както и на изчерпания неолиберален модел.  \r\nДеница КИТАНОВА", "date": "2018.08.09", "title": "Валери Жаблянов, БСП: Препоръките на КООСО за нас са особено ценни, тъй като не се вместват в стандартните геополитически клишета"}
{"url": "http://www.focus-news.net/news/2018/08/09/2554636/petar-gornovski-damtn-do-deset-pati-se-uvelichava-globata-za-neizryaden-yazovir-pri-povtorno-narushenie.html", "text": "До десет пъти се увеличава глобата за неизряден язовир при повторно нарушение. При констатиране на първо несъответствие Държавната агенция за метрологичен и технически надзор (ДАМТН) съставя наказателните постановления на стойност от около 1 000 лв., но в случаите, когато собствениците не са предприели действия за отстраняването на неизправност при повторна проверка цифрата нараства до 10 000 лв. Това съобщи председателят на държавната агенция Петър Горновски по време на работна среща, организирана от областния управител на Търговище Митко Стайков, с представители на общини и общински съвети от областта. В нея участие взеха и заместник-председателят на ДАМТН ген. Кирил Войнов и главният секретар на агенцията Николай Николов. Това съобщиха от пресцентъра на  ДАМТН . \r\nАкцент в дискусията беше възможността общините да прехвърлят водоемите, които не могат да стопанисват, на новосъздаденото предприятие, което ще поеме грижата за тях. То ще извършва комплексно управление на язовири – публична и частна държавна собственост. Срокът за това решение е 8 октомври т.г., като кметовете следва да подадат заявление до министъра на икономиката за общинските язовири, които желаят да прехвърлят на държавата. Заявлението се придружава от решение на съответния общински съвет. \r\nПо думите на Петър Горновски се очаква значителен брой водоеми на територията на цялата страна да преминат под управлението на новата структура. „Прехвърлянето на язовирите от общините, които нямат възможност да се грижат за тях, ще облекчи в голяма степен местните власти. Изборът дали да ги задържат е изяло на кметовете, но те трябва да знаят, че ако останат тяхна собственост, те ще се грижат за тяхната изправност, а контролът ще е изключително стриктен“, допълни още той.  \r\nПо време на работната среща беше коментирана и предстоящата категоризация на язовирите по степен на потенциална опасност, която ще се извършва от комисиите към областните управители. Целта е да се оптимизира контрола на различните видове водоеми и изискванията за тяхната експлоатация.", "date": "2018.08.09", "title": "Петър Горновски, ДАМТН: До десет пъти се увеличава глобата за неизряден язовир при повторно нарушение"}
{"url": "http://www.focus-news.net/news/2018/08/09/2554634/plovdiv-vazstanoveno-e-dvizhenieto-po-pat-ii-86-plovdiv-asenovgrad-pri-razklona-za-zlatitrap.html", "text": "Възстановено е движението по път II-86 Пловдив – Асеновград при разклона за Златитрап. Това съобщиха от пресцентъра на  Агенция \"Пътна инфраструктура\" .", "date": "2018.08.09", "title": "Пловдив: Възстановено е движението по път II-86 Пловдив – Асеновград при разклона за Златитрап"}
{"url": "http://www.focus-news.net/news/2018/08/09/2554627/tass-rusiya-v-momenta-obmislya-otvetnite-merki-za-novite-sanktsii-na-sasht.html", "text": "Прессекретарят на МВнР на Русия Мария Захарова заяви, че страната ще се заеме с изработването на ответни мерки по новите санкции на САЩ, предава  ТАСС. \r\n„Русия нееднократно предупреждава, че разговорът с нея от позицията на силата и ултиматумите е безполезен и безперспективен“, подчерта тя. „Руската страна ще се заеме с изработката на ответни мерки срещу поредната неприятелска мярка на Вашингтон“, допълни Захарова. \r\nСАЩ налагат нови санкции срещу Русия заради случая с използването на нервно-паралитичен газ срещу бившия руски шпионин Сергей Скрипал и дъщеря му в южния британски град Солсбъри.  Виктор Турмаков", "date": "2018.08.09", "title": "ТАСС: Русия в момента обмисля ответните мерки за новите санкции на САЩ"}
{"url": "http://www.focus-news.net/news/2018/08/09/2554638/haskovo-glavniyat-arhitekt-na-obshtinata-delyana-panayotova-e-uvolnena-zaradi-nesvoevremenno-izpalnenie-na-sluzhebni-zadalzheniya.html", "text": "Главният архитект на Община Хасково Деляна Панайотова е уволнена заради несвоевременно изпълнение на служебни задължения. Заповедта за налагане на дисциплинарно наказание „уволнение“ на Панайотова е издадена въз основа на становище на дисциплинарен съвет, сформиран  в съответствие със Закона за държавния служител. Това каза кметът на Община Хасково Добри Беливанов, съобщиха от  Община Хасково . \r\nКомисията е констатирала, че е налице несвоевременно изпълнение на служебни задължения няколкократно, за част от тези пропуски община Хасково е осъдена. Освен това необосновано са забавяни преписки отново по вина на гл.архитект. \r\nТака също Деляна Панайотова не се е явила на работа от 18.06 до  2.07 2018 година без да уведоми прекия си ръководител за причината за отсъствие , нито да предостави някакъв документ, който да оправдава отсъствието, като по този начин не е изпълнила преките си задължения на Главен архитект на община  Хасково.  Отсъствието на главния архитект е доказано с надлежни протоколи. На 2.07.2018 г. в община Хасково е постъпил болничен лист, извън срока, съгласно чл.9,ал.2 от Наредбата за медицинската експертиза, което е довело до неоснователно забавяне на издаване на необходимите документи  от дирекция  „Архитектура, градоустройство, строителство и инвестиции“. \r\nКметът на Хасково е дал възможност на Деляна Панайотова да представи в срок писмени обяснения, което не е  направено. \r\nЗаповедта за уволнение е издадена на 20 юли 2018 година. Връчена е днес с нотариална покана. \r\nНазначеният за главен архитект Тодор Грозев до завръщането на титуляра, вече е назначен на трудов договор до провеждането на конкурс.", "date": "2018.08.09", "title": "Хасково: Главният архитект на Общината Деляна Панайотова е уволнена заради несвоевременно изпълнение на служебни задължения"}
{"url": "http://www.focus-news.net/news/2018/08/09/2554640/tazgodishnoto-izdanie-na-festivala-zlaten-kesten-2018-petrich-shte-se-provede-na-22-i-23-septemvri.html", "text": "Тазгодишното издание на фестивала „Златен кестен 2018“ – Петрич ще се проведе на 22 и 23 септември. Това съобщи за  Радио „Фокус“ – Пирин  зам.-кметът на Петрич с ресор култура и хуманитарни дейности Илияна Попова. По думите ѝ специалните събития като фестивала „Златен кестен“ имат двояка роля за развитието на туризма. „От една страна те са причина за туристически пътувания и са туристически продукт, но от друга страна те имат значителна роля за популяризирането на дестинацията. Така, че подобни събития са ключов елемент за развитието на всяка туристическа дестинация“, каза още Попова.  \r\nТя добави, че по решение на инициативния комитет, на този етап, не може да разкрие всички подробности за тазгодишното издание на фестивала. „Надявам се обаче скоро отново да имам повод и да споделя със слушателите на „Фокус“ какво да очакват на 22 и 23 септември в рамите на „Златен кестен 2018“. Това, което отново мога да обещая е невероятна сцена и звук, положителни емоции и много изненади“, подчерта Попова. Според нея фестивала и тази година с радост ще очаква почитателите на поп музиката в топлите септемврийски нощи. \r\nЛивия НИНОВА", "date": "2018.08.09", "title": "Тазгодишното издание на фестивала „Златен кестен 2018“ – Петрич ще се проведе на 22 и 23 септември"}
{"url": "http://www.focus-news.net/news/2018/08/09/2554641/gl-ins-vladimir-gerasimov-patna-politsiya-vidin-v-obshtina-boynitsa-se-stigna-do-sporazumenie-da-se-zaplashta-taksa-za-preminavane-na-tezhkotovarni-mashini-po-obshtinskite-patishta.html", "text": "В Община Бойница се стигна до споразумение земеделските производители да заплащат такса за преминаване на тежкотоварни машини по общинските пътища. Това каза на пресконференция в ОДМВР-Видин главен инспектор Владимир Герасимов, началник на сектор „Пътна полиция“-Видин, предаде репортер на  Радио „Фокус“-Видин . Той посочи, че са получени много жалби от жители на населените места в Община Бойница за щети нанасяни на пътната инфраструктура от земеделската техника.“Отнесени са знаци, перила на мост, разрушени са пътни настилки. На среща със земеделските производители и кметът на Община Бойница Анета Генчева се стигна до споразумение за заплащане на такива такси“, обясни гл. инспектор Герасимов. Той допълни, че предложението е било прието от общинските съветници на заседание на местния Общински съвет. Събраните суми от таксите за преминаването на земеделските машини ще се използват за възстановяване на щетите по пътищата в общината. \r\nГл. инс. Владимир Герасимов съобщи също, че осем тежки катастрофи са станали на територията на Видинска област за един месец, с две жертви и 10 ранени. Той посочи, че за месец юли  на територията на област Видин са регистрорани общо 46 пътнотранспортни произшествия, съставени са 369 акта за установени различни нарушения на Закона за движение по пътищата. Само през юли пътните полицаи са издали над 1000 електронни фиша за превишена скорост. Това е най-честото нарушение, извършвано от водачите, шофиращи на територията на региона. \r\nАнна ЛОЗАНОВА", "date": "2018.08.09", "title": "Гл. инс. Владимир Герасимов, „Пътна полиция“ – Видин: В Община Бойница се стигна до споразумение да се заплаща такса за преминаване на тежкотоварни машини по общинските пътища"}
{"url": "http://www.focus-news.net/news/2018/08/09/2554643/zamestnik-kmetat-na-sofiya-evgeni-krusev-shte-proveri-izgrazhdaneto-na-novo-troleybusno-trase-v-zh-k-mladost-na-10-avgust.html", "text": "На 10 август, петък, от 11 часа заместник-кметът на София по направление транспорт Евгени Крусев ще провери изграждането на ново тролейбусно трасе в ж. к. “Младост“. Тролейбусното трасе е изградено от бул. ”Андрей Сахаров” до ж к. “Младост” 2. Предстои въвеждането му в експлоатация. Това съобщиха от пресцентъра на  Столична община . \r\nПроверката ще се проведе на ул. ”Св. Киприян” в ж. к. “Младост“ 2, до обръщателното ухо на автобус 306.", "date": "2018.08.09", "title": "Заместник-кметът на София Евгени Крусев ще провери изграждането на ново тролейбусно трасе в ж. к. “Младост“ на 10 август"}
{"url": "http://www.focus-news.net/news/2018/08/09/2554644/api-vazstanoveno-e-dvizhenieto-po-glaven-pat-e-79-sled-izhoda-ot-blagoevgrad-v-posoka-simitli-pri-km-366-bez-ogranicheniya-se-osashtestvyava-i-trafikat-v-kriviya-tunel.html", "text": "Възстановено е движението по път I-1 /E-79/ Благоевград – Симитли след изхода от гр. Благоевград, в посока Симитли при км 366. Това съобщиха от пресцентъра на  Агенция \"Пътна инфраструктура\"  (АПИ). Без ограничения се осъществява и трафикът в Кривия тунел.", "date": "2018.08.09", "title": "АПИ: Възстановено е движението по главен път Е-79 след изхода от Благоевград, в посока Симитли, при км 366, без ограничения се осъществява и трафикът в Кривия тунел"}
{"url": "http://www.focus-news.net/news/2018/08/09/2554642/eurasia-daily-prezidentat-na-sarbiya-prizova-kam-razgranichenie-s-albantsite-v-kosovo.html", "text": "Сръбският президент Александър Вучич заяви, че подкрепя разграничението (делинеация) с албанците в Косово. Според него наличието на територия, за  която е неизвестно на кого принадлежи, винаги ще бъде източник на потенциални конфликти, предава   Eurasia Daily. \r\n„За танго са нужни двама“ обърна внимание Вучич, говорейки за това, че решението по разграничаването на Косово с албанците не зависи единствено от сърбите. „Това трябва да бъде всеобхващащ план, отнасящ се до много аспекти, а не опростен, както някои го изобразяват“, допълни той и отбеляза, че засега не може да съобщи за детайли за преговорите с косовските власти. \r\nПо-рано президентът на Косово Хашим Тачи излезе с искане за „корекция на границите“ – присъединяването на трите общини в Централна Сърбия Прешево, Мендеджа и Буяновац.   Виктор Турмаков", "date": "2018.08.09", "title": "Eurasia Daily: Президентът на Сърбия призова към разграничение с албанците в Косово"}
{"url": "http://www.focus-news.net/news/2018/08/09/2554639/reuters-severna-koreya-prizova-sasht-da-ne-se-pridarzhat-kam-stari-stsenarii-v-dvustrannite-otnosheniya.html", "text": "Външното министерство на Северна Корея съобщи, че  няма как да има прогрес по обещанията за ядрено разоръжаване на страната, поети по време на срещата на високо равнище между нея и САЩ през юни, ако Вашингтон се придържа към „стари сценарии“, които са се проваляли в миналото, предава  Reuters. \r\nСъщевременно прессекератар на севернокорейското външно министерство уточни, че волята на Пхенян за прилагането на обещанията за ядрено разоръжаване остава непроменена. \r\nСлед срещата на високо равнище между президента на САЩ Доналд Тръмп и севернокорейския лидер Ким Чен-ун бяха поставени основите за процеса на ядрено разоръжаване на азиатската държава. Същевременно от страна на Пхенян бяха демонстрирани жестове на добра воля като разрушаването на ядрен полигон и завръщането на останките на американските войници загинали по време на Корейската война от 50-те години на ХХ век.  Виктор Турмаков", "date": "2018.08.09", "title": "Reuters: Северна Корея призова САЩ „да не се придържат към стари сценарии“ в двустранните отношения"}
{"url": "http://www.focus-news.net/news/2018/08/09/2554624/ria-novosti-gratskiyat-ministar-predsedatel-nyama-namerenie-da-provezhda-predsrochni-izbori-zaradi-pozharite.html", "text": "Гръцкият министър-председател Алексис Ципрас заяви, че няма намерение по искане на опозицията да провежда предсрочни избори заради катастрофалните пожари край Атина, предава  РИА Новости. \r\n„Важно е да не се търсят жертвени агнета, а да се разследват причините за трагедията. Важно е да се предприемат необходимите мерки, за да се предотвратят подобни катастрофи. Това е важното, а не призивите за избори от мястото на пепелищата“, заяви Ципрас по време на представяне в МВР на новия национален план за гражданска защита. \r\nНаскоро лидерът на най-голямата опозиционна партия „Нова Демокрация“ Кирякос Мицотакис заяви, че правителството трябва да обяви предсрочни избори. Представителите на правителството, коментирайки тези призиви заявиха, че опозиционерът не се вълнува от страната, нейния народ и проблеми, а всичко което иска е да дойде на власт.   Виктор Турмаков", "date": "2018.08.09", "title": "РИА Новости: Гръцкият министър-председател няма намерение да провежда предсрочни избори заради пожарите"}
{"url": "http://www.focus-news.net/news/2018/08/09/2554622/vasil-miladinov-gdin-bivshiyat-kmet-na-rayon-mladost-desislava-ivancheva-e-izlyazla-bez-beleznitsi-ot-bolnitsata-pokazvanata-snimkata-e-stara.html", "text": "На сутринта, съблюдавайки всякакви човешки права, бившият кмет на район „Младост“-София Десислава Иванчева е излязла без белезници от болницата, снимката, която се показва, е стара. Това каза на брифинг пред Централния софийски затвор директорът на Главна дирекция „Изпълнение на наказанията\" (ГДИН) главен комисар Васил Миладинов, предаде репортер на  Агенция „Фокус“  . Той посочи още, че с негова заповед са променени правилата за конвоиране на лишени от свобода лица. „Пак по моя заповед е създадена комисия, която изготвя новите правила, която ще бъде утвърдена от министъра на правосъдието - Цецка Цачева, след като бъде готова. Миладинов уточни, че до края на седмицата новите правила ще излязат, но не се знае точно кога ще бъдат прегледани от Министерството на правосъдието. Васил Миладинов коментира още, че старите правила за конвоиране, са свързани с различни бягства на лишени от свобода лица и са въведени, за да няма подобни ситуации. На въпрос защо Иванчева е била с пранги в съда, а организираната престъпна група на Димитър Желязков–Очите, днес не са били с такива окови, той отговори, че не може да даде информация за този случай. \"В повечето затвори има правила, които се определят на база оценка на риска за всеки отделен случай“, уточни той.  \r\nДаяна ДЮЛГЕРОВА", "date": "2018.08.09", "title": "Васил Миладинов, ГДИН: Бившият кмет на район „Младост“ Десислава Иванчева е излязла без белезници от болницата, показваната снимката е стара"}
{"url": "http://www.focus-news.net/news/2018/08/09/2554635/tass-novi-drakonovski-antiruski-sasht-se-gotvyat-da-vavedat-nay-tezhkite-sanktsii.html", "text": "Държавният департамент на САЩ обяви, че въвежда нови санкции срещу Русия. Повод за тях е отравянето на бившия полковник от руското военно разузнаване (ГРУ) Сергей Скрипал и неговата дъщеря Юлия в британския град Солсбъри.   разяснява какво представляват санкциите, как ще повлияят на живота в Русия и какво мислят руските официални лица за тях. Вашингтон обвини Москва в използване на „Новичок“ \r\nТвърди се, че нервно-паралитичното вещество е използвано  \"при опита за убийство на британския гражданин Сергей Скрипал и дъщеря му Юлия Скрипал\". В Държавния департамент са убедени, че по този начин Русия е нарушила американския закон за контрол на химически и биологични оръжия и забраната за военното му използване от 1991. Същият закон беше приложен и за Сирия и КНДР. \r\nНарушаването на Закона за химическите оръжия предвижда въвеждането на два кръга от санкции. Първият ще влезе в сила още на 22 август. Вторият ще бъде въведен в случай, че страната-нарушител не изпълни изискванията на закона в рамките на три месеца. Допълнителният пакет от санкции е подписан от президента на САЩ след консултации с Конгреса. Първият кръг от санкции е относително лек \r\nПод първите ограничения попада износът за Русия на \"чувствителни\" стоки и технологии, свързани със сферата на националната сигурност на САЩ. Вашингтон възнамерява да направи редица изключения от режима на новите санкции: те няма да засегнат космоса, пътническите превози, както и програмата за „помощ на Русия и руския народ\". \r\nСанкциите задължават Русия: \r\n• Да не използва химически или биологични оръжия (включително срещу свои граждани). \r\n• Да се представят \"убедителни гаранции, че тя повече няма да нарушава\" положенията на международното право. \r\n•Да допусне \"проверки на място от ООН и международни независими наблюдатели, за да се гарантира, че правителството не използва химически оръжия.\" Вторият кръг е много тежък \r\nВтората част от санкциите предвижда: \r\n1) Намаляване нивото на двустранните дипломатически отношения или дори тяхното пълно преустановяване. \r\n2) Фактическа пълна забрана за износ в Русия на американски стоки, с изключение на храна. \r\n3) Забрана за внос на руски стоки в САЩ, включително нефт и нефтопродукти. \r\n4) Лишаване от право на приземяване в САЩ на самолети от всички авиокомпании, които се контролират от руското правителство  (основно това ограничение може да повлияе на \"Аерофлот\"). \r\n5) Блокирането от Вашингтон на заеми за Москва през международни финансови организации. \r\n6) Забраната за даване на кредити от американски банки. \r\nПо закон президентът трябва да въведе поне три от шестте мерки. Държавният департамент очаква, че санкциите няма да достигнат до втория пакет „но този въпрос по-скоро е за Русия, а не  за нас“. Вашингтон не представя никакви доказателства за участие на Русия в отвравянето на Скрипал \r\nДържавният департамент отказа да съобщи на базата на каква информация са направени еднозначните изводи за участието на Русия в отравянето на бившия полковник от ГРУ Сергей Скрипал и дъщеря му Юлия в британския Солсбъри. \r\n\"Ще оставя на въпроса, отнасящ се до нашето разбиране на ситуацията със Скрипал на други [членове на администрацията]. Ние сме съгласни с оценката, която се заключва в това, че веществото „Новичок“ и извършителят са от Руската Федерация, но по въпроса за това, как ние разбираме ситуация ще се изкажат други“, заяви представителят на Държавния департамент, в отговор на въпрос на репортер, дали решението за въвеждане на санкции против Москва е прието след получаването на някакви нови разузнавателни данни. \r\nКабинетът на министър-председателя на Великобритания Тереза Мей подкрепени новите санкции - въпреки факта, че Лондон не предостави доказателства за руския произход на „Новичок“. Руската страна категорично отрече всички спекулации по този въпрос, като посочи, че програма за разработката на такова вещество не е съществувала нито в СССР, нито Русия. Руската федерация смята, че новите санкции са драконови, а обвиненията - непроверени \r\n\"На 8 август, на нашия съветник-посланик в Държавния департамент бяха обявени новите\"драконовски\" санкции под фалшивия предлог, че\" правителството на Руската федерация е използвало\" нервно-паралитично вещество „Новичок“ срещу британския гражданин С. Скрипал и дъщеря му“, заявиха от руското посолство в САЩ. „Както вече  беше казано, не бяха обявени каквито и да е факти или доказателства\". \r\nПрессекретарят на руския президент Дмитрий Песков определи като неприемливо обвързването на новите американски санкции с инцидента в Солсбъри, тъй като Русия няма отношение към случилото се. \r\nСъс новите си санкции срещу Русия, САЩ са се разкрили като поръчител на постановката с отравянето на Скрипал“, смята заместник-председателят на Държавната дума Ирина Яровая. \r\nПредседателят на Държавната дума по международните работи Леонид Слуцкий смята, че новите санкции са проявление на русофобска истерия. Новината за санкциите засегна рублата и акциите на руските компании \r\nВалутният курс на долара на 9 август надхвърли 66 рубли за първи път от ноември 2016 г. \r\nАкциите на „Аерофлот“ спаднаха с 12,2%, на Сбербанк с 5,8% и на ВТБ с 7,6%. \r\nРуските облигации за федерален заем (ОФЗ) и еврооблигациите също поевтиняха И това не е всичко \r\n• За разглеждане в Конгреса на САЩ се намира законопроект за затягане на съществуващите санкции, което означава забрана на сделки с държавния дълг на Руската федерация, ограничения за руския енергиен и финансов сектор, нейните „олигарси и държавни предприятия“. \r\n• Същият законопроект изисква конкретно да се разреши въпросът за признаването на Руската федерация като \"държава – спонсор на тероризма\". \r\n• Белият дом подготвя постановление, което ще предостави на американския президент правомощия да налага санкции на чужденци за намеса в американските избори. \r\nЕкспертът на международния дискусионен клуб \"Валдай\" Андрей Бистрицкий в интервю пред ТАСС предположи, че затягането на санкционния режим се дължи на вътрешните противоречия в САЩ и страхът от загуба на световното влияние. \r\nПревод и редакция:", "date": "2018.08.09", "title": "ТАСС: Нови, драконовски, антируски. САЩ се готвят да въведат най-тежките санкции"}
{"url": "http://www.focus-news.net/news/2018/08/09/2554646/plovdiv-apelativniyat-sad-v-grada-ostavi-v-aresta-mazha-prichinil-smartta-na-13-godishno-dete-pri-paten-intsident.html", "text": "Пловдивският апелативен съд отхвърли жалбата на Л. У. срещу мярката за неотклонение „задържане под стража“, взета от Окръжен съд – Смолян, и потвърди оставането му в ареста. това съобщиха от пресцентъра на  Съдебна палата - Пловдив . \r\nСрещу него е повдигнато обвинение за това, че на 31 август 2018 г. в Златоград, обл. Смолянска, при управление на моторно превозно средство – лекотоварен  автомобил, е нарушил правилата за движение и по непредпазливост е причинил смъртта на М. К., на 13 г.      \r\nСъдът прие, че от събраните до момента гласни и писмени доказателства съществува обосновано подозрение за съпричастността на обвиняемия към деянието, в което е обвинен. \r\nАпелативният съд счита, че няма основания да се приеме наличието на реална опасност обвиняемият да се укрие, но при по-лека мярка за неотклонение е налице реална опасност да извърши престъпление. \r\nПред въззивната инстанция беше изяснен въпросът със съдебното минало на Л. У. От представен протокол е видно, че му е наложено административно наказание по чл. 78а НК за подправка на документи, което обстоятелство не може да бъде пренебрегнато като лоши характеристични данни. До настоящия момент спрямо него са били издадени 20 наказателни постановления и са му наложени 12 глоби по фиш. \r\nОпределението е окончателно и не подлежи на обжалване и протест.", "date": "2018.08.09", "title": "Пловдив: Апелативният съд в града остави в ареста мъжа, причинил смъртта на 13-годишно дете при пътен инцидент"}
{"url": "http://www.focus-news.net/news/2018/08/09/2554637/sadat-ostavi-v-aresta-petimata-zadarzhani-ot-grupata-na-dimitar-zhelyazkov-ochite.html", "text": "След открито заседание, което продължи близо два часа, Специализираният апелативен наказателен съд реши да остави в ареста петимата задържани от групата на Димитър Желязков – Очите, предаде репортер на  Агенция „Фокус“ . Венцислав Христов, Радослав Николов, Йордан Въчев, Иван Найденов и Иван Пишиев са с най-тежка мярка „задържане под стража“. Аргументите на прокуратурата са, че ако обвиняемите бъдат освободени, за всеки един от тях съществува висок риск да се укрие или да извърши друго престъпление. \r\nСпрямо Иван Найденов остава само обвинението за извършване на умишлен палеж на игрална зала в Слънчев бряг. Според съда нито един от разпитаните свидетели, даващи сведения за дейността на организираната престъпна група, не сочи сведения за дейност на обвиняемия Иван Найденов в нея. Другият аргумент на съда е, че през по-голямата част от времето, през което според прокуратурата Найденов е бил част от организираната престъпна група, той е бил в затвора. По отношение на второто обвинение за умишлен палеж стана ясно, че според ДНК експертиза на черен текстилен ръкав на риза, иззет от мястото на произшествието, се установило, че по него има ДНК на Найденов. Тези доказателни източници заедно с анализа на телефонните разпечатки и показанията на свидетели съдът намира за достатъчни да обосноват съпричастност на Найденов към това престъпление.  \r\nВ ареста е и шестият задържан – Калоян Колев. На 5 август той се завърна от Испания и се предаде на разследващите органи, след като беше обявен за международно издирване. Продължава издирването на общинския съветник от Несебър Пейко Янков. \r\nСоченият за лидер на организираната престъпна група Димитър Желязков остава в ареста в Турция, като екстрадирането му трябва да се случи в срок до 30 дни след задържането. \r\nЦветилена СИМЕОНОВА", "date": "2018.08.09", "title": "Съдът остави в ареста петимата задържани от групата на Димитър Желязков – Очите"}
{"url": "http://www.focus-news.net/news/2018/08/09/2554648/komisiyata-za-zashtita-na-konkurentsiyata-predyavi-na-toplofikatsiya-sofiya-ead-tvardeniya-za-zloupotreba-s-gospodstvashto-polozhenie-na-pazara.html", "text": "С Определение № 889/02.08.2018г., постановено по преписка № КЗК-309/2017г., на основание чл. 74, ал. 1, т. 3 от ЗЗК, Комисията за защита на конкуренцията (КЗК) предяви на „Топлофикация София“ ЕАД с ЕИК 831609046, твърдения за извършено нарушение по чл. 21 от ЗЗК, изразяващо се в злоупотреба с господстващо положение на пазара на пренос на топлинна енергия, включващ дейността по присъединяване на клиенти на топлинна енергия за битови нужди към топлопреносната мрежа в София, което може да предотврати, ограничи или наруши конкуренцията и да засегне интересите на потребителите посредством налагане на нелоялни търговски условия за присъединяване на обекти на клиенти на топлинна енергия за битови нужди към топлопреносната мрежа по смисъла на чл. 21, т. 1 от ЗЗК. Това съобщиха от пресцентъра на  КЗК . Комисията установи, че от м. юли 2015г. „Топлофикация София“ ЕАД сключва договори за присъединяване с утвърдени образци, в които в противоречие на разпоредбите на ЗЗК едностранно налага на клиентите/инвеститорите следните три нелоялни търговски условия:  \r\n- да изградят за своя сметка енергийните обекти (присъединителен топлопровод, съоръженията към него и абонатна станция), нужни за присъединяването на клиенти на топлинна енергия за битови нужди към топлопреносната мрежа.  \r\n- да предоставят за безвъзмездно ползване на топлопреносното предприятие  изградените от клиента енергийни обекти;  \r\n- да получат заплащане на цената на прехвърлените енергийни обекти в топлинна енергия;  \r\nПо своята същност първото условие представлява налагане на необосновани разходи, които съгласно нормативната уредба „Топлофикация София“ ЕАД следва да поеме във връзка с изграждането на  енергийните обекти, нужни  за присъединяване на клиенти на топлинна енергия за битови нужди към топлопреносната мрежа. Другото условие представлява налагане на необосновано задължение на клиентите, в техен ущърб, да предоставят за безвъзмездно ползване енергийни обекти, които са изградили със собствени средства, за които съгласно ЗЕ и Общите условия на „Топлофикация-София“ ЕАД, топлопреносното дружество следва да заплаща цена за ползване. Третото условие необосновано лишава строителите инвеститори от законоустановеното  им право да възвърнат инвестицията, която са направили, за да изградят енергийните обекти вместо Топлофикация София, тъй като те не се явяват крайни потребители на топлинна енергия и поради тази причина е  невъзможно да се възмездят чрез този наложен им способ.  \r\nКомисията счита, че  тези условия представляват нелоялни търговски условия по смисъла на чл. 21, т. 1 от ЗЗК, налагани от страна на предприятие с господстващо положение, които не са обосновани от обективни обстоятелства, а насочени към извличане на финансови ползи чрез експлоатиране на търговските партньори въз основа на притежаваната пазарна мощ. Същите нямат друга легитимна цел, освен експлоатацията им, не са обективно необходими и налагането им би било невъзможно от предприятие, непритежаващо господстващо положение.  \r\nВ срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението.", "date": "2018.08.09", "title": "Комисията за защита на конкуренцията предяви на „Топлофикация София“ ЕАД твърдения за злоупотреба с господстващо положение на пазара"}
{"url": "http://www.focus-news.net/news/2018/08/09/2554649/liderat-na-bsp-korneliya-ninova-iskame-mir-na-balkanite-no-ne-i-da-se-prenapisva-istoriyata.html", "text": "Вчера призовах държавните институции да изразят позиция по изказването на Зоран Заев, че Илинденското въстание е македонско и настъпи голямо объркване в главите на управляващата коалиция. Това написа председателят на БСП Корнелия Нинова в социалната мрежа Фейсбук, съобщиха от пресцентъра на  партията . \"Вицепремиерът Каракачанов изведнъж се сети, че е \"патриот\" и поиска от другия вицепремиер Захариева веднага да реагира. Тя пък, вместо да го послуша, нападна БКП и Титова Югославия. И патриотът се спихна. Като капак на всичко това днес премиерът Борисов замете темата, казвайки, че когато дойде време да приемаме Македония в ЕС, ще се сети за тези думи и ще взема решение - бъдещо несигурно събитие\", допълни тя. Според нея е бъдещо, защото поканата за Македония предстои, а несигурно, защото не се знае дотогава какъв акъл ще му дойде на премиера. \"Толкова ли е трудно да се намери един български държавник, който прямо и отговорно да заяви: искаме мир и добросъседство на Балканите, но не пренаписвайте историята и не си решавайте вътрешните проблеми за сметка на нашата държава България\", попита Нинова.", "date": "2018.08.09", "title": "Лидерът на БСП Корнелия Нинова: Искаме мир на Балканите, но не и да се пренаписва историята"}
{"url": "http://www.focus-news.net/news/2018/08/09/2554651/blagoevgrad-mazh-e-pochinal-sled-kato-e-bil-zatisnat-ot-traktor-v-rayona-na-selo-buchino.html", "text": "Мъж e починал, след като е бил затиснат от трактор в района на село Бучино. Това съобщиха за  Радио „Фокус“ – Пирин  от Областна дирекция на МВР – Благоевград. Инцидентът е станал около 16.00 часа. Загиналият е 79-годишен мъж. Той е загинал на място. \r\nЛивия НИНОВА", "date": "2018.08.09", "title": "Благоевград: Мъж e починал, след като е бил затиснат от трактор в района на село Бучино"}
{"url": "http://www.focus-news.net/news/2018/08/09/2554650/rzi-veliko-tarnovo-v-chetiri-naseleni-mesta-v-oblastta-piteynata-voda-e-s-povisheno-sadarzhanie-na-nitrati.html", "text": "В четири населени места в област Велико Търново питейната вода е с повишено съдържание на нитрати. Това съобщиха за  Радио „Фокус“ – Велико Търново  от Регионалната здравна инспекция (РЗИ). Това са селата Иванча, Полски Сеновец, Стефан Стамболово и Хаджи Димитрово. При взетите проби от ведомствени водоизточници е отчетено леко завишение на съдържанието на нитрати над допустимите стойности от 50 mg/l. \r\nПрез месец юли са изследвани общо 21 проби вода, предназначена за питейно-битови цели, от ведомствени водоизточници. Изследвани са и пет проби питейна вода от обществени местни водоизточници. Четири от тях не отговарят на санитарно-технически норми и правила за строителство и експлоатация на съоръженията за водоснабдяване, като се отчитат отклонения по показател коли титър. Това са местните водоизточници „Чуруковец”, „Хаджииванчевата чешма” и „Старата чешма” в Горна Оряховица, както и местният водоизточник в село Габровци. Те са маркирани с траен надпис „Водата е лоша за пиене!“. \r\nЗа същия период са регистрирани 48 случая на чревни инфекциозни заболявания. Ентероколитите са 46. Няма доказана причинна връзка между инфекциозните заболявания и качествата на питейната вода. \r\nОт началото на месеца здравните инспектори не са съставили нито един акт, но са издали едно преписания до управителя на „ВиК Йовковци“ за извършване на ремонтни дейности на водоснабдителните съоръжения в град Павликени. \r\nНадежда КРЪСТЕВА", "date": "2018.08.09", "title": "РЗИ - Велико Търново: В четири населени места в областта питейната вода е с повишено съдържание на нитрати"}
{"url": "http://www.focus-news.net/news/2018/08/09/2554652/24-vesti-makedoniya-v-gartsiya-e-razbita-mrezha-za-proizvodstvo-na-falshivi-pasporti.html", "text": "Гръцката полиция съобщи, че е разбила престъпна група, която е участвала в производството и продажбата на фалшиви паспорти за мигранти, предава скопският телевизионен канал  „24 Вести“. \r\nПолицейската акция е извършена в атинското предградие „Агиос Пантелеймон“, където се намират хиляди мигранти и което се счита за основна отправна точка за незаконния мигрантски транспорт към Западна Европа. \r\nПолицията съобщава, че фалшификаторите продават документите на цена от 5000 до 8000 евро. \r\nПрез последните няколко месеца стотици мигранти с фалшиви документи за пътуване бяха арестувани както  в Гърция, така и в Германия.  Виктор Турмаков", "date": "2018.08.09", "title": "„24 Вести“ (Македония): В Гърция е разбита мрежа за производство на фалшиви паспорти"}
{"url": "http://www.focus-news.net/news/2018/08/09/2554653/burgas-rayonna-prokuratura-tsarevo-vnese-v-sada-iskane-za-zadarzhane-pod-strazha-na-31-godishniya-piyan-i-drogiran-shofyor-blasnal-peshehodtsi-v-kiten.html", "text": "Районна прокуратура – Царево внесе в съда искане за налагане на мярка за неотклонение „задържане под стража“ спрямо обв. Даниел С. Той е привлечен като обвиняем за това, че на 7 август 2018 г., около 21:00 ч. в гр. Китен, обл. Бургас, при управление на лек автомобил марка „БМВ“ по ул. „Корал“ нарушил правилата за движение по пътищата и по непредпазливост причинил средна телесна повреда на С. Я., като деянието е извършено в пияно състояние - с концентрация на алкохол в кръвта 0,92 промила, установено с техническо средство. Това съобщиха от пресцентъра на  Апелативна прокуратура - Бургас . „Алкотест дрегер“ и след употреба на наркотични вещества – амфетамин, установено с техническо средство Дрегер „Драг тест“ – престъпление чл.343, ал.3, б.„а”, вр. с ал.1, б.„б“, вр. с чл.342, ал.1 от НК. \r\nЗа това престъпление законодателят е предвидил наказание от 1г. до 6г. „лишаване от свобода“ и „лишаване от право да се управлява МПС“.  \r\nРайонен съд – Царево насрочи заседанието си за днес.", "date": "2018.08.09", "title": "Бургас: Районна прокуратура – Царево внесе в съда искане за задържане под стража на 31-годишния пиян и дрогиран шофьор, блъснал пешеходци в Китен"}
{"url": "http://www.focus-news.net/news/2018/08/09/2554656/ombudsmanat-maya-manolova-shte-uchastva-v-zasedanieto-na-rabotnata-grupa-za-zakona-za-horata-v-uvrezhdaniya-v-mtsp.html", "text": "Омбудсманът Мая Манолова ще участва утре, 10 август 2018 г., от 10.00 часа в Министерството на труда и социалната политика в заседанието на работната група, която изготвя законопроекта за хората с увреждания. Това съобщиха от  пресцентъра на омбудсмана .", "date": "2018.08.09", "title": "Омбудсманът Мая Манолова ще участва в заседанието на работната група за Закона за хората в увреждания в МТСП"}
{"url": "http://www.focus-news.net/news/2018/08/09/2554657/burgas-obshtinata-shte-raboti-savmestno-s-horata-s-uvrezhdaniya-za-osiguryavaneto-na-dostapna-sreda-na-obshtestvenite-mesta-i-sgradi.html", "text": "Община Бургас ще работи съвместно с хората с увреждания за осигуряването на достъпна среда на обществените места и сгради. Това решиха днес участниците в среща между представители на Община Бургас и неправителствени организации на хора с увреждания от града. В нея се включиха и браншовите камари на архитектите и инженерите. В дебатите по въпроса за достъпността участваха зам.-кметовете инж. Чанка Коралска, д-р Лорис Мануелян, главният архитект Веселина Илиева, експерти от сферата на социалните дейности и здравеопазването към администрацията. Това съобщиха от пресцентъра на  Община Бургас \r\nВ началото на месец септември ще започнат съвместни проверки на обекти, на които вече са издадени предписания за изграждане на специална инфраструктура за достъп на хора с физически проблеми. Хората с увреждания ще излъчат свои представители, които ще участват във всяка от поверяващите комисии и ще дават оценка дали издадените предписанията са изпълнени добре и какво още трябва да се промени. Неправителствените организации от своя страна определиха Бургас като първенец в страната по отношение на осигуряване на достъпна среда на обществените места и заявиха желанието си градът да достигне 100 % достъпност, тъй като това не е факт. \r\nНа срещата се припомниха резултатите от направените по предложение на кмета Димитър Николов съвместни проверки с Грета Аспарухова на плажовете на територията на общината. В резултат на това Бургас е градът с най-добре уредените плажове в това отношение по цялото ни Черноморие. Всички участници в срещата се обединиха около мнението, че са необходими и законодателни промени, които да гарантират постигането на по-добри резултати при прилагането на наредбите за осигуряване на достъпност. За тази цел ще бъде изпратено писмо до бургаските депутати в Народното събрание, които да се ангажират с предприемането на необходимите законодателни действия.", "date": "2018.08.09", "title": "Бургас: Общината ще работи съвместно с хората с увреждания за осигуряването на достъпна среда на обществените места и сгради"}
{"url": "http://www.focus-news.net/news/2018/08/09/2554645/tass-amerikanskiyat-senator-rand-pol-prizova-kam-prodalzhavane-na-dialoga-i-obshtuvaneto-mezhdu-sasht-i-rusiya.html", "text": "Американският сенатор Ранд Пол (Републиканска партия, Кентъки) заяви по време на срещата си с губернатора на Санкт Петербург Георгий Полтавченко, че диалогът и общуването между Русия и САЩ трябва да продължат, въпреки съществуващите трудности и разногласия, предава  ТАСС. \r\n„Сега отношенията между нашите страни не се намират в най-доброто си състояние, но въпреки наличните трудности, диалогът и общуването трябва да продължат“, заяви Пол. „Съществуват най-различни разногласия и мнозина в моята страна говорят, че единствената реакция трябва да бъде налагането на нови санкции. Мисля, че трябва да гледаме отвъд съществуващите разногласия и да говорим за диалог и търговия“, допълни той.  \r\nСенаторът също така заяви, че сфера, която обединява Русия и САЩ, е обменът на информация между тях за предотвратяват готвещи се терористични актове. \r\nПол е известен срещу своите позиции против политиката на натиск, която се провежда от администрацията на САЩ. Той твърди, че е привърженик на дипломацията и подкрепя президента на страната Доналд Тръмп по отношение на взаимодействието с представителите на целия свят.   Виктор Турмаков", "date": "2018.08.09", "title": "ТАСС: Американският сенатор Ранд Пол призова към продължаване на диалога и общуването между САЩ и Русия"}
{"url": "http://www.focus-news.net/news/2018/08/09/2554654/mezhdunarodniyat-komitet-na-cherveniya-krast-nay-malko-29-detsa-sa-ubiti-pri-udara-sreshtu-avtobus-v-yemen.html", "text": "Международният комитет на Червения кръст съобщи, че най-малко 29 деца са загинали при удара по автобус в контролираната от въстаници северна част на Йемен, предава   AFP. \r\n„Болницата, подкрепяна от нашия екип в Йемен е получила телата на 29 деца под 15-годишна възраст и 48 ранени, сред които 30 деца“, съобщава МКЧК.  \r\nВодената от Саудитска Арабия международна коалиция, която се бори редом с правителството на Йемен срещу бунтовниците съобщи, че е провеждала „легитимни бойни действия“ в региона.  Виктор Турмаков", "date": "2018.08.09", "title": "Международният комитет на Червения кръст: Най-малко 29 деца са убити при удара срещу автобус в Йемен"}
{"url": "http://www.focus-news.net/news/2018/08/09/2554658/sofiya-promenya-se-vremennata-organizatsiya-na-dvizhenie-za-izpalnenieto-na-obekt-izgrazhdane-vazstanovyavane-i-obnovyavane-na-publichni-prostranstva-v-tsentralna-gradska-chast-zona-2.html", "text": "Променя се временната организация на движението в София във връзка с изпълнението на обект: „Изграждане, възстановяване и обновяване на публични пространства в централна градска част – зона 2“   \r\nОт 13 август 2018 г. до 3 септември 2018 г.  се забранява влизането на пътни превозни средства по ул. „Георги Раковски” в участъка от ул. „Хан Крум” до ул. „Ген. Гурко” като се осигури преминаването на автомобили през кръстовище ул. „Георги Раковски” – ул. „Стефан Караджа”.  \r\nЗакриват се местата за почасово платено паркиране и местата в режим на платено паркиране „служебен абонамент” за времето и местата, посочени по-горе.  \r\nОт 13 август 2018 г. до 3 септември 2018 г. се  промяня  маршрутът на тролейбусна  линия № 9 – в посока пл. „Сточна гара“ – от тунела при Националния дворец на културата направо по бул. „Васил Левски“  до пл. „Сточна гара“  и обратно - по бул. „Васил Левски“ до кино  „Одеон\" и по маршрута си до ж. к. „Борово“.   \r\nТролейбусите ще спират на всички съществуващи спирки по променения участък от маршрута.", "date": "2018.08.09", "title": "София: Променя се временната организация на движение за изпълнението на обект: „Изграждане, възстановяване и обновяване на публични пространства в централна градска част – зона 2“"}
{"url": "http://www.focus-news.net/news/2018/08/09/2554661/pazardzhik-natovaren-e-trafikat-v-rayona-na-kragovite-krastovishta-kray-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nВаня НИКОЛОВА", "date": "2018.08.09", "title": "Пазарджик: Натоварен е трафикът в района на кръговите кръстовища край моста на река Марица в града"}
{"url": "http://www.focus-news.net/news/2018/08/09/2554655/starshi-komisar-petar-kotsin-direktor-na-odmvr-vidin-nivoto-na-prestapnostta-v-regiona-belezhi-spad-ot-nachaloto-na-godinata.html", "text": "Нивото на престъпността в региона бележи спад от началото на годината. Това каза на пресконференция старши комисар Петър Коцин, директор на ОДМВР – Видин, предаде репортер на  Радио „Фокус“ - Видин . Той посочи, че през първото шестмесечие на тази година нивото на престъпността в региона бележи спад –  по линия на криминалната престъпност с 6.05 %, а по линия на икономическата с 15.57 %. „Резултатът на областната дирекция е постигнат вследствие на предприетите мерки за гъвкаво разпределение на силите и средствата на база анализ на средата за сигурност. Намаление с 21.69 % бележат престъпленията против собствеността.  През периода  се наблюдава чувствителен спад на регистрираните домови кражби с 41.12 %  и намаление при взломните с 33.33 %.“, поясни директорът на ОДМВР-Видин.  \r\nЗа първото полугодие на 2018 г. по криминална линия са регистрирани общо 590 престъпления и са разкрити 318. Разкриваемостта е 53.90 %  спрямо 52.87 % за аналогичния период на 2017 г.  Общият брой на регистрираните икономически престъпления е 103, разкрити от тях 69. Разкриваемостта е 66.99% спрямо 45.08% за същия период на м.г. От регистрираните пет грабежа са разкрити два, с установени четирима извършители, работата по останалите три продължава. Едно умишлено убииство е извършено от началото на годината, престъплението е разкрито. От кражбите през текущия период са разкрити 68 и установени извършители 73 при разкриваемост 39.77.  От установените извършители на кражби 22 са жени, а 14 непълнолетни. От най-често извършваните кражби – домовите, са разкрити 20 и установени 24 извършители при разкриваемост от 31.75%. \r\nАнна ЛОЗАНОВА", "date": "2018.08.09", "title": "Старши комисар Петър Коцин, директор на ОДМВР – Видин: Нивото на престъпността в региона бележи спад от началото на годината"}
{"url": "http://www.focus-news.net/news/2018/08/09/2554662/istorikat-dots-d-r-petar-nenkov-opalchenetsat-nikola-korchev-spasyava-samarskoto-zname-ot-plenyavane.html", "text": "Опълченецът Никола Корчев, с невероятна храброст, воля и сила на духа, спасява Самарското знаме от пленяване. Това каза за  Радио Фокус-Пловдив  историкът доц. д-р Петър Ненков. „В битката при Стара Загора на 19/31 юли 1877 г. турците се стремят неистово да пленят красивото бойно знаме на българското Опълчение”, разказа Ненков. Около знамето се разгаря жесток бой, в който загиват знаменосците, унтерофицер Антон Марчин, унтерофицер Авксентий Цимбалюк, опълченецът Минков и командирът на 3-та знаменна дружина, подполковник Павел Калитин. Никола Корчев се добира до знамето, откъсва го от дръжката и го предава на друг опълченец, за да не бъде пленено от турците. За този си подвиг е опъченецът е награден с войнишки кръст „За храброст“. \r\nСлед Освобождението той е последният знаменосец на Самарското знаме в Радомир, където е била разположена Трета опълченска дружина. След демобилизацията се установява във Врана. \r\nНа тържествата през 1902 г. на Шипченските височини, когато е открит и осветен новопостроеният храм-паметник, художникът Ярослав Вешин среща достолепния знаменосец на Самарската светиня. След години той изпраща телеграма до дядо Никола, че желае да го нарисува със знамето в ръце. Картината е завършена през 1911 г. и получава голяма популярност. \r\nТака опъченецът Никола Корчев остава в историята като един от спасителите на Самарското знаме. \r\nНикола Корчев е роден през март 1836 г. в село Горна Диканя, Радомирско. Той е висок и едър мъж. Работи, като локомотивен машинист на Барон Хиршовата железница и ж.п. линията Русе-Варна, след което емигрира в Румъния. \r\nПрез Руско-турската Освободителна война се записва в Българското опълчение. Служи в 3-та рота на 3-та опълченска дружина под командването на подполковник Павел Калитин. \r\nУмира на 29 август 1921 г. Костите му са положени в храма-костница на Шипка. \r\nЦветана ТОНЧЕВА", "date": "2018.08.09", "title": "Историкът доц. д-р Петър Ненков: Опълченецът Никола Корчев спасява Самарското знаме от пленяване"}
{"url": "http://www.focus-news.net/news/2018/08/09/2554663/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за  граничен пункт „Дунав мост 2“, каза за  Радио „Фокус“ – Видин  дежурният  в Областно пътно управление - Видин. Към другите два гранични пункта във Видинска област – „Връшка чука“ и „Брегово“, трафикът е спокоен.  Движението по път I-1 се осъществява двупосочно в едното платно поради ремонтни дейности на моста край село Краводер. Създадена е временна организация на движението.Срокът на ремонтните дейности е до 28 август.   \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.08.09", "title": "Видин: Натоварен е трафикът в посока за  граничен пункт „Дунав мост 2“"}
{"url": "http://www.focus-news.net/news/2018/08/09/2554659/kanal-5-makedoniya-zoran-zaev-se-sreshtna-s-komandvashtiya-na-silite-na-sasht-i-nato-v-evropa.html", "text": "Македонският министър-председател Зоран Заев се срещна с командващия на силите на САЩ и НАТО в Европа ген. Къртис Скапароти. Премиерът е изразил благодарност за поканата за членство в Северноатлантическия алианс, отбелязвайки, че това важно решение показва, че Алиансът е силен и посветен на политиката на отворени врати, предава скопският телевизионен   „Канал 5“. \r\nПодчертавайки, че поканата за членство в НАТО е историческо постижение, Заев посочи широката обществена подкрепа към него. Двамата събеседници отбелязаха как това позволява перспективно бъдеще за Македония и се съгласиха, че ще има огромни положителни ефекти за сигурността и просперитета на целия регион. \r\nСкапароти отправи похвални думи за членовете на македонската армия, оценявайки, че те показват голяма готовност и дисциплина в съответствие със стандартите и процедурите на НАТО. \r\nНа срещата е отбелязано, че подписването на Споразумението между Македония и Гърция е положителен пример за страните от целия регион на Югоизточна Европа, в посока на решаване на откритите въпроси, за подобряване на добросъседските отношения, което допринася за задълбочаване на икономическото сътрудничество и осигурява напредък . \r\nЗаев заяви, че като бъдещ член на НАТО Македония е готова напълно да сподели задълженията и отговорностите за запазване на регионалния и международния мир и стабилност.  Виктор Турмаков", "date": "2018.08.09", "title": "„Канал 5“ (Македония): Зоран Заев се срещна с командващия на силите на САЩ и НАТО в Европа"}
{"url": "http://www.focus-news.net/news/2018/08/09/2554665/burgas-chastichni-remonti-se-izvarshvat-na-am-trakiya-v-otsechkata-karnobat-vetren.html", "text": "Продължават някои от кърпежите по областната пътна мрежа. Това каза за  Радио „Фокус“ – Бургас  дежурният от Областно пътно управление. Частични ремонти се извършват на АМ „Тракия“ от км 324 до км 359 в отсечката Карнобат-Ветрен. Работни екипи има и по пътя Провадия-Айтос, където се ремонтират мантинели и на отсечките Просеник-Гюльовца и Равнец – Трояново. \r\nИнтензивен е трафикът към този час по централните градски улици – „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“. Натоварено е движението и по бургаските булеварди – „Сан Стефано“ и „Демокрация“. Интензивен е трафикът от и към кварталите „Сарафово“ и „Меден Рудник“. \r\nВодачите да се движат с повишено внимание и съобразена скорост. \r\nМария ГЕОРГИЕВА", "date": "2018.08.09", "title": "Бургас: Частични ремонти се извършват на АМ „Тракия“ в отсечката Карнобат-Ветрен"}
{"url": "http://www.focus-news.net/news/2018/08/09/2554666/kyustendil-dvizhenieto-v-uchastaka-bobov-dol-zhedna-da-se-izvarshva-s-povisheno-vnimanie-poradi-izgrazhdane-na-novo-trase.html", "text": "Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Това съобщиха за  Радио „Фокус“ – Кюстендил  от Областно пътно управление – Кюстендил. Участъкът е сигнализиран съгласно проект за временна организация и безопасност на движението до 08 септември. Трафикът по автомагистрала „Струма“ и главен път Е-79 е нормално натоварен. Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. \r\nЛивия НИНОВА", "date": "2018.08.09", "title": "Кюстендил: Движението в участъка Бобов дол – Жедна да се извършва с повишено внимание поради изграждане на ново трасе"}
{"url": "http://www.focus-news.net/news/2018/08/09/2554664/pregled-na-mezhdunarodnite-novini-do-18-chasa-agentsiya-fokus.html", "text": "Кремъл смята обвързването на новите санкции на САЩ с инцидента в Солсбъри за неприемливо, тъй като Русия няма отношение към случилото се, заяви пред журналистите прессекретаря на руския президент Дмитрий Песков. \r\n„Смятаме, че обвързването на новите рестрикции (от страна на САЩ), които ние продължаваме да считаме за незаконни, с „делото Солсбъри“ е категорично неприемливо“, подчерта Песков. „Ние още веднъж отхвърляме най-решително всички обвинения в контекста на възможно участие на руската държава към това, което се случи в Солсбъри. Не може да става дума за това“. \r\nГоворителят на Кремъл е категоричен, че изобщо не може да става въпрос за участие на Русия в употреба на химическо оръжие. „Нещо повече, ние не можем да говорим със сигурност за това, какво и как е използвано във Великобритания, също така не разполагаме с никаква информация и нямаме отговор на предложението ни към британската страна за съвместно разследване на този инцидент, който ни безпокои сериозно“, подчерта той. \r\n„Подобни рестрикции, както и тези, които бяха приети от американската страна по-рано, по нашите разбирания и по наше убеждение са абсолютно незаконни и не съответстват на международното право“, добави Песков. \r\nПрессекретарят отбеляза също, че решението на Вашингтон за новите санкции срещу Москва е в противоречие с конструктивната атмосфера, в която е преминала срещата на върха между лидерите на двете страни – Владимир Путин и Доналд Тръмп – в Хелзинки. „Разбира се, подобни решения (за санкциите срещу Русия), които се приемат от американската страна, са абсолютно недружествени и едва ли могат по някакъв начин да бъдат асоциирани със сложната, но конструктивна атмосфера, която цареше на последната среща между двамата президенти“, подчерта говорителят на Кремъл. \r\nПо думите на Песков, Кремъл смята за преждевременно да говори за това, какви ответни мерки ще предприеме Москва. „Чухме официалното заявление (на САЩ) за новите, т.нар. санкции и чухме някакъв високопоставен източник, който говори за възможността за налагане на едни или други рестрикции спрямо Русия“, подчерта той. „Затова, все още ние не сме наясно конкретно и официално за какво става дума, а да говорим за някакви контрамерки, разбира се, би било неправилно“. \r\nПрессекретарят заяви, че Русия ще поддържа финансовата си система в „добро състояние“ на фона на непредвидимостта на САЩ. „Без съмнение, на фона на продължаващата непредвидимост на нашите задокеански партньори, разбира се, ние ще поддържаме нашата финансова система в добро състояние, това е очевидно“, подчерта той. На въпрос, дали финансовата система на Русия е готова за евентуални санкции от страна на САЩ, Песков отговори: \r\n„Финансовата система на Русия е достатъчно устойчива, това е добре известно на всички“, отбеляза той. „Тя доказа устойчивостта си в достатъчно сложни времена“. \r\nПесков посочи, че Русия запазва надежда, че може да изгради конструктивни отношения със САЩ и другите западни държави, но съжалява, че не среща взаимност в това отношение. \r\nТАСС припомня, че по-рано американската администрация обяви, че на 22 август ще въведе санкции срещу Русия заради приписваното й участие в отравянето на 4 март на бившия полковник от ГРУ Сергей Скрипал и неговата дъщеря Юлия в Солсбъри. Както отбеляза представителят на Държавния департамент, след 90 дни американските власти ще вземат решение дали да въведат втори пакет ограничителни мерки срещу Москва, което зависи от това, дали тя ще изпълни поставените й условия. Русия нееднократно категорично е отричала да има участие в инцидента със семейство Скрипал. \r\n***   Командващият силите на САЩ и НАТО в Европа генерал Къртис Скапароти посети казармата „Илинден“ заедно с делегация от министерството на отбраната и армията на Македония. Министърът на отбраната на страната Радмила Шекеринска заяви че е получила уверения от него за цялостна поддръжка към държавата за членството ѝ в Алианса. \r\n„За нас е чест да бъдем домакини на командващия силите на САЩ и НАТО в Европа генерал Къртис Скапароти“, заяви Шекеринска. \r\n„Поканата за членство в НАТО поставя страната ни на карта за посещения от висши военни и политически представители. Получих гаранции от генерал Скапароти, че като държава, като правителство и като министерството на отбраната  имаме пълната подкрепа за успешното завършване на крайните стъпки към пълноправно членство в Алианса“, допълни македонският министър. \r\n***  Президентът на Сърбия Александър Вучич заяви в четвъртък, че иска „делинеация“ с албанците в Косово и Метохия. \r\n„Аз съм за – и това се състои моята политика – за делинеация с албанците. Съществуването на територия, за която не се знае кой как се отнася към нея и какво принадлежи на кой – това винаги е източник на потенциален конфликт“, заяви Вучич пред журналистите. \r\nДържавният глава добави, че не може да говори за какво преговаря с косовските албанци и обясни, че „ще разкрия картите на Сърбия в хода на преговорите“. \r\nОсвен това той подчерта, че споразумението между Белград и Прищина ще бъде „всеобхватен пакет, който не е опростен и лесен, както някои си представят“. \r\n*** Лидерът на Демократическата партия на албанците в Прешевската долина Рагми Мустафа е уверен, че районът може да се обедини с Косово. \r\n„Няма съмнение, че албанците в долината приеха това с огромно задоволство. След като Сърбия не е готова да подобри положението на албанците, тя трябва да се изтегли и от Долината, и от Косово, защото тези албанци трябва да бъдат обединени в Република Косово“, подчерта Мустафа. \r\n„Следвах германския канцлер, докато се приближаваше към Берлинската стена миналата година и тя каза, че мечтите се сбъдват. Защо това да не се случи и на нас?“ – попита политикът. \r\n„Няма ръка, която би посмяла да подпише споразумение, оставящо албанците колонизирани в Сърбия“, уверен е председателят на Демократическата партия на албанците в Прешевската долина. \r\n„Международната общност не възпрепятства постигането на споразумение, което разрешава проблемите между две съседни страни. Имаме две обявления от посланиците в Прищина и Белград и ние гледаме на тях като на финалната зелена светлина за това, че всякакво предложение може да бъде сложено на масата за преговори“, добави Мустафа. \r\n***   Американският сенатор Ранд Пол (Републиканска партия, Кентъки) заяви по време на срещата си с губернатора на Санкт Петербург Георгий Полтавченко, че диалогът и общуването между Русия и САЩ трябва да продължат, въпреки съществуващите трудности и разногласия. \r\n„Сега отношенията между нашите страни не се намират в най-доброто си състояние, но въпреки наличните трудности, диалогът и общуването трябва да продължат“, заяви Пол. „Съществуват най-различни разногласия и мнозина в моята страна говорят, че единствената реакция трябва да бъде налагането на нови санкции. Мисля, че трябва да гледаме отвъд съществуващите разногласия и да говорим за диалог и търговия“, допълни той.  \r\nСенаторът също така заяви, че сфера, която обединява Русия и САЩ, е обменът на информация между тях за предотвратяват готвещи се терористични актове. \r\nПол е известен срещу своите позиции против политиката на натиск, която се провежда от администрацията на САЩ. Той твърди, че е привърженик на дипломацията и подкрепя президента на страната Доналд Тръмп по отношение на взаимодействието с представителите на целия свят.  \r\n***  Атака срещу автобус, превозващ деца в северната част на Йемен, остави десетки мъртви или ранени,съобщи  Международният комитет на Червения кръст. \r\n\"След атака над автобус, който превозваше  деца до Дахианския пазар, Северна Саада (поддържан от МКЧК), в болницата бяха приети десетки мъртви и ранени\", заяви организацията на своя „Туитър“, без да дава повече подробности. \r\n\"Според международното хуманитарно право, мирните граждани трябва да бъдат защитени по време на конфликт\", се добавя още там. \r\nТелевизионният канал на бунтовниците \"Хути\" Al-Masirah съобщи, че 39 души са били убити и 51 ранени, \"предимно деца\". \r\nТой обвини ръководената от Саудитска Арабия коалиция, която се бори срещу шиитските бунтовници на страната на правителството, че е ударила автобуса при въздушна атака. \r\nАгенцията за децата на ООН – УНИЦЕФ, заяви, че е „много загрижена от първоначалната информация за убити деца“. \r\n„Гледам с ужас снимките и видеоклиповете, идващи от Саада в Йемен и нямам думи. Как това се оказа военна цел? Защо се убиват деца?“ – написа в „Туитър“ постоянният представител на УНИЦЕФ в Йемен Мерицел Релано. \r\nМиналия четвъртък удар по болница и рибен пазар в стратегическия бунтовнически пристанищен град Ходейда убиха най-малко 55 цивилни и раниха още 170, според МКЧК. \r\nКоалицията отрече да е отговорна за тези атаки. \r\nВойната в Йемен остави близо 10 000 души мъртви от 2015 г. насам и отприщи онова, което ООН описва като най-тежката хуманитарна криза в света.", "date": "2018.08.09", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/08/09/2554667/iliyana-popova-zam-kmet-na-petrich-obshtinata-ima-za-tsel-da-razvitie-turizma-no-i-da-go-prevarne-v-edin-ot-osnovnite-sektori-na-ikonomikata.html", "text": "Община Петрич има за цел да развитие туризма, но и да го превърне в един от основните сектори на икономиката. Това каза за  Радио „Фокус“ – Пирин  зам.-кметът на Петрич с ресор култура и хуманитарни дейности Илияна Попова. По думите ѝ друга важна задача, свързана с туризма е разработването на стратегия за неговото устойчиво развитие, тъй като това е от изключително голямо значение за Община Петрич.  \r\n„Обобщено казано – за да се оползотвори потенциала на наличните ресурси за туризъм, които не са никак малко, да се повиши качеството на туристическия продукт, сме набелязали комплекс от мерки, реализирането на които се надявам да доведе до желаните резултати. Това от своя страна ще стимулира предприемачеството, надявам се и сред местното население, а също като цяло ще подобри условията за живот в общината“, каза още Попова. Тя добави, че през годините са реализирани и доста инвестиции в тази посока, други са в процес. „Всяка година отделяме средства за разкопки на Античен град Хераклея Синтика от собствения бюджет на Община Петрич, а тази година получихме и огромна подкрепа от Министерски съвет. Продължаваме изкупуването на земя от частни собственици, за да се отвори още по-голям фронт за археологическите проучвания. Предвиждаме инвестиции в инфраструктура, а именно пътя до местността Рупите, съответно до Хераклея, път, съвместно с ЮЗДП в самото подножие на планината Беласица, пътя до Чуриловският манастир, за който сме говорили с вас, познат като  манастира с дяволите и който все още е едно непознато богатство, новата спортна зала, която предстои съвсем скоро да се открие, като и цялостните инвестиции, които правим в спортната инфраструктура“, подчерта Илияна Попова.  \r\nТя добави, че предстои изграждането на Туристически информационен център в местността Рупите. „Полагаме усилия час по-скоро да започне изграждането и на новия музей и парк в централна градска част, подновяваме и поставяме нови указателни табели, като последните бяха за водопадите на Беласица. Нека отбележим и това, че в Общия устройствен план на община Петрич сме предвидили много зони за отдих и почивка“, коментира Попова. Тя допълни, че също така е било проведено изследване за сертифициране на минералните извори и така нататък. „Надяваме се, че от казаното до момента става ясно, че Община Петрич има много добър потенциал за живеене и е едно чудесно място за инвестиции в туристическият бранш“, отбеляза Илияна Попова. \r\nЛивия НИНОВА", "date": "2018.08.09", "title": "Илияна Попова, зам.-кмет на Петрич: Общината има за цел да развитие туризма, но и да го превърне в един от основните сектори на икономиката"}
{"url": "http://www.focus-news.net/news/2018/08/09/2554671/dots-d-r-petar-nenkov-doyranskata-epopeya-donasya-slava-na-voinite-ot-2-ra-trakiyska-diviziya-i-ot-9-ta-plevenska-zhelyazna-diviziya-nachelo-s-gen-mayor-vladimir-vazov.html", "text": "Дойранската епопея донася слава на воините от 2-ра Тракийска дивизия и от 9-та Плевенска желязна дивизия, начело с ген.-майор Владимир Вазов. Това каза в предаването „Със славната 2-ра Тракийска дивизия – За честта на България” на  Радио „Фокус” - Пловдив  доц. д-р Петър Ненков, военен историк. Това е една от най-славните и героични епопеи в нашата 13-вековна история и завършва с паметна победа на Българската армия. „Това е слава, която не е била използвана, защото след тази битка настъпва пробивът при Добро поле, който съглашенските войски успяват да извършат”, посочи Ненков. Заради последиците от този пробив Главното българско командване разпорежда на 9-та Плевенска дивизия да отстъпи. Ненков посочи още, че това е най-кръвопролитното сражение в цялата Първа световна война, с най-голяма плътност на убитите на километър фронт. В никоя война англичаните не са давали наведнъж толкова много жертви, както при Дойран. „В цялата тази сеч обаче 9-та Плевенска дивизия дава едва 494 убити и 1208 ранени“, добави Ненков. По думите му генерал Вазов е можел да стигне до Солун, но не му е било разрешено. На 20 септември 1918 година разузнаването докладва на генерал Вазов, че пред него няма вражески части. Той пита София да настъпи ли към незащитения вече от никого Солун, но не му разрешават. „Благодарение на Дойранската победа, обаче, в подготвяното там споразумение за примирие, загубилата войната България е спасена от окупация”, разказа още Петър Ненков. \r\nЦветана ТОНЧЕВА", "date": "2018.08.09", "title": "Доц. д-р Петър Ненков: Дойранската епопея донася слава на воините от 2-ра Тракийска дивизия и от 9-та Плевенска желязна дивизия, начело с ген.-майор Владимир Вазов"}
{"url": "http://www.focus-news.net/news/2018/08/09/2554647/ria-novosti-ruskite-vlasti-obyasnyavat-novite-sanktsii-na-sasht-sas-sgovor-mezhdu-vashington-i-london.html", "text": "Прессекретарят на МВнР на Русия Мария Захарова определи като сговор между САЩ и Великобритания намерението на Вашингтон да въведе нови санкции срещу Русия във връзка с инцидента в Солсбъри, предава  РИА Новости. \r\n„Очевидно е, че се провежда обща игра, ролите в която са разпределени между Лондон и Вашингтон. Това е очевидно. Ние видяхме как се изгонват руски дипломати. Основният удар се нанесе по тези именно във Вашингтон и Лондон“, заяви Захарова. \r\n„Ние виждаме, че санкционната политика се дължи на цяло разклонение на политически лобисти във Вашингтон. И случаят с така наречения „Случай Скрипал“ се пуска в санкционната машина. Съответно може да се говори за класически сговор между САЩ и Великобритания, между политическите елити, които имат възможност да влияят на ситуацията“, подчерта Захарова.  Виктор Турмаков", "date": "2018.08.09", "title": "РИА Новости: Руските власти обясняват новите санкции на САЩ със сговор между Вашингтон и Лондон"}
{"url": "http://www.focus-news.net/news/2018/08/09/2554669/plovdiv-po-malko-sa-sluchaite-na-potarsili-speshna-meditsinska-pomosht-zaradi-goreshtinite-v-sravnenie-s-minali-godini.html", "text": "Около 40 пловдивчани са потърсили спешна медицинска помощ днес. Това съобщи за  Радио „Фокус”- Пловдив  дежурният лекар в Районната координационна централа на Центъра за спешна медицинска помощ в Пловдив. Според дежурния лекар, потърсилите помощ не са само заради горещините. Случаите са дори по-малко от други години по това време. Оплакванията са обичайните за това време – световъртеж, високо кръвно налягане, не особено тежки травми, разстройство, повръщане, висока температура. Потърсилите помощ днес са били предимно възрастни хора между 70-80-годишни. Днес почти не е имало млади хора и деца, които да са се обаждали в Спешните центрове. \r\nЦветана ТОНЧЕВА", "date": "2018.08.09", "title": "Пловдив: По-малко са случаите на потърсили спешна медицинска помощ заради горещините в сравнение с минали години"}
{"url": "http://www.focus-news.net/news/2018/08/09/2554673/blagoevgrad-intenziven-e-trafikat-po-osnovnite-patni-napravleniya-v-oblastta.html", "text": "Интензивен е трафикът по основните пътни направления в област Благоевград, предаде репортер на  Радио „Фокус“ – Пирин . Най-натоварени са автомагистрала „Струма“ и главен път Е-79, и в двете посоки. Натоварен е и трафикът по второкласен път – 19 Симитли – Гоце Делчев в посока от и за Банско. В област Благоевград не се извършват ремонтни дейности по републиканската пътна мрежа.  \r\nПрез деня е регистриран регистриран инцидент между три леки автомобила на главен път Е-79 в района на полигона край Благоевград. При него няма пострадали, нанесени са само материални щети.  \r\nИнтензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“ в областния център. Ремонтни дейности се извършват по улица „Марица“, движението в някои участъци е ограничено. \r\nЛивия НИНОВА", "date": "2018.08.09", "title": "Благоевград: Интензивен е трафикът по основните пътни направления в областта"}
{"url": "http://www.focus-news.net/news/2018/08/09/2554668/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от пресцентъра на  ГД „Гранична полиция“ . Данните са към 18.00 ч. \r\nНа българо-сръбската граница на ГКПП „Калотина“ трафикът е интензивен на изход за леки автомобили. На границата с Гърция на ГКПП „Маказа“ движението е интензивно на изход за леки автомобили, а на ГКПП „Кулата“ – на изход за товарни автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост – Русе“ трафикът е интензивен за товарни автомобили на изход. На останалите гранични контролно-пропускателни пунктове на границата с Румъния трафикът е интензивен за леки автомобили. \r\nНа българо-македонската граница трафикът е нормален. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.09", "title": "ГД „Гранична полиция“: Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/09/2554672/predstoyashti-sabitiya-v-stranata-za-10-avgust-agentsiya-fokus.html", "text": "*** \r\nОт 11.30 часа на „Дондуков“ 2 президентът Румен Радев ще награди посланика на Украйна у нас Микола Балтажи с орден „Мадарски конник“ първа степен.  \r\n*** \r\nОт 6.00 часа от Бонсови поляни в полите на Люлин ще бъден стартът на едно уникално изпитание на човешките възможности. Известният бегач и скиор Андре Гридин ще е първият, който ще тества 212-километров маршрут, преминаващ покрай 25 манастира, разположени в полите на планините около българската столица. Това ще и първата цялостна обиколка на Софийското поле по новоустановеното трасе на вело и бегови пробег „Софийски манастири“. \r\n*** \r\nОт 8.00 часа на караулката на бул. „Цариградско шосе“, до Църна маца (в посока изход от София) главен инспектор Росен Рапчев от Пътна полиция, ГДНП, ще  даде информация за предприетите мерки за контрол по пътищата във връзка с очаквания засилен трафик поради прибирането на транзитно преминаващите през наша територия чужди граждани (т. нар. гастарбайтери) и завишения поток от туристи.  \r\n*** \r\nОт 10.00 часа в Министерството на труда и социалната политика ще се проведе заседание на работната група, която изготвя законопроекта за хората с увреждания. В него ще участва и омбудсманът Мая Манолова.  \r\n*** \r\nОт 11.00 часа зам.-кметът на София по направление „Транспорт“ Евгени Крусев ще провери изграждането на ново тролейбусно трасе в ж.к. „Младост“.  \r\n*** \r\nОт 18.00 часа в Галерия 8 ще бъде открита самостоятелна изложба на Албена Коева - „Пет елемента“. \r\n*** \r\nВ 16.00 часа на брега на Атанасовско езеро ще се проведе шестото издание на Фестивала на солта.  \r\n*** \r\nОт 17.00 часа в читалище „Христо Ботев“ в Ахтопол ще започне Седмица на морето. \r\n*** \r\nОт 10.30 часа в зала заседателна в областна администрация Варна ще се проведе работна дискусия на кметовете на общини, представители на РИОСВ, РЗИ, Басейнова дирекция, ПБЗН Варна с председателя на Държавната агенция за метрологичен и технически надзор (ДАМТН) Петър Горновски относно промените в Закона за водите. \r\n*** \r\nОт 18.00 часа в Галерия 8 се открива поредната самостоятелна изложба на Албена Коева. „ Пет елемента“ е мотото на експозицията, включваща 15 живописни творби, изпълнени с много енергия, забележителен колорит и сила.   \r\n*** \r\nОт 19.30 часа на площад „Антон Новак” (входът на Морската градина) Представителният духов оркестър на Военноморските сили ще изпълни спектакъла „Вълни”. \r\n*** \r\nВ кв. „Чайка“ до бл. 27 ще бъде прожектиран новият български филм „Привличане\". От 20.30 часа, преди основния филм, публиката ще може да се наслади на нови български късометражни заглавия. \r\n*** \r\nОт 21.00 часа в Археологическия музей ще се състои премиерата на Кончерто гросо.   \r\n*** \r\nОт 20.00 часа на сцена „Арт лято“ ще се проведе концерт „Вечер на младите таланти“.  \r\n*** \r\nОт 10.00 часа в детски отдел на РБ „Христо Ботев“ ще се проведе работилница „Приказни игри“.  \r\n*** \r\nНа пл. „Стария Добрич“ пред Младежки център – Добрич ще бъде представена изложба на фотографии по повод 12-ти август – Международен ден на младежта,  на тема „Младежкия център като безопасно младежко пространство“. \r\n*** \r\nОт 11.00 часа пред паметника на адмирал Ушаков на нос Калиакра с цветя и венци Община Каварна ще почете 227-ата годишнина от историческата битка, при която е победен флота на Османската империя. \r\n*** \r\nОт 16.00 часа на градския стадион за втора поредна година ще бъде посрещнат Френският корпус за солидарност.  \r\n*** \r\nОт 07.00 часа клубът на любителите на мотоциклетите организира събор в Осоговска планина.  \r\n***  \r\nОт 10.00 часа в Детския отдел  на Градска библиотека ще се проведе  „Час по българска история”, посветен на 145 години от обесването на Васил Левски. \r\n*** \r\nОт 14.30 часа в зала № 210 на Регионално управление на образованието - Сливен ще се проведе церемонията по награждаване на ученика Денис Сираков, който е завоювал златен медал на Международната младежка олимпиада по математика в Банкок, Тайланд. \r\n*** \r\nВ 10.00 часа в църквата „Св. св. апостоли Петър и Павел“ ще бъде отслужена панихида в памет на изкланите от турците сопотненци през Руско-турската освободителна война. \r\n*** \r\nВ града ще се проведе 29-ият фестивал на сръбската скара „Рощилиада“. Събитието ще започне с дефиле от 16.30 часа, а от 17.00 часа пред Двореца на културата ще бъдат раздадени безплатно плескавици и кебапчета, направени от майстори на прочутата сръбска скара. \r\n*** \r\nОт 10.00 до 12.00 часа в къща музей „Гео Милев“ ще се проведе литературни занимания за деца от 5 до 9 години.  \r\n*** \r\nОт 10.00 до 12.30 часа в Детски отдел на библиотека „Родина“ ще се проведе програма „Играя и се уча“ – групови занимания с деца от 0 до 6 години и техните родители.", "date": "2018.08.09", "title": "Предстоящи събития в страната за 10 август (Агенция „Фокус“)"}
{"url": "http://www.focus-news.net/news/2018/08/09/2554670/washington-examiner-advokatat-na-donald-tramp-zayavi-che-razsledvaneto-za-ruskata-namesa-shte-se-vzrivi-v-spetsialniya-prokuror-robart-myuler.html", "text": "Адвокатът на президента на САЩ Доналд Тръмп Руди Джулиани предрече, че разследването за руската намеса на изборите в страната, предприето от специалния прокурор Робърт Мюлер, ще рикошира обратно към него, пише   Washington Examiner. \r\n„Фитилът на случая няма да изсъска. Той ще се взриви в лицата им“, заяви Джулиани по време на гостуване в телевизионния канал „Фокс Нюз“, коментирайки разследването. Той допълни, че единствената намеса по време на руското разследване е това, че разузнаването е използвало досието на Кристофър Стийл срещу Републиканската партия. \r\nСпоред бившия кмет на Ню Йорк разследването на Мюлер е корумпирано и представлява „един обърнат „Уотъргейт“, защото в случая не президентът е корумпиран, а разследващите го. \r\n„Може ли изобщо да стане по-лошо? Това е напълно нелегитимно разследване, основано на доклад, на досие, платено от Хилари Клинтън и Демократическата партия, което е истинската намеса“, допълни Джулиани.   Виктор Турмаков", "date": "2018.08.09", "title": "Washington Examiner: Адвокатът на Доналд Тръмп заяви, че разследването за руската намеса “ще се взриви“ в специалния прокурор Робърт Мюлер"}
{"url": "http://www.focus-news.net/news/2018/08/09/2554660/babh-agentsiyata-ne-razpolagashe-s-diagnostikumi-za-izsledvane-na-chumata-po-drebnite-prezhivni-zhivotni-zatova-se-nalozhi-speshno-vazlagane-na-obshtestvena-porachka.html", "text": "По повод запитванията за обществената поръчка, възложена от Българската агенция по безопасност на храните (БАБХ) за доставка на препарати за диагностика на чумата по дребните преживни животни, ви информираме, че на 2.07.2018г. Националният диагностичен научноизследователски ветеринарномедицински институт е закупил неголямо количество китове за диагностика от „Лабор Диагностик“, дружество, регистрирано по Закона за задълженията и договорите, което е имало договор за доставка само на два мида от необходимите препарати за диагностика. Самото дружество не е било вписано в регистъра Националния диагностичен научноизследователски ветеринарномедицински институт www.ndnivmi.bg. Това съобщиха от пресцентъра на  БАБХ . \r\nПри появата на болестта БАБХ не е разполагала с никакви диагностикуми за изследване на болестта, затова се е наложило спешно възлагане на обществена поръчка за доставка. В същото време лабораториите на БАБХ са работили отчасти и с диагностикуми, дарени от Европейската комисия, но в малки количества.  \r\nНа въпроса защо точно тези препарати е трябвало да се доставят, отговаряме, че това са единствените китове за диагностика на Чума по дребните преживни животни, които са регистрирани в Република България. Регистърът е публичен и е публично достъпен на интернет страницата на Националния диагностичен научноизследователски ветеринарномедицински институт www.ndnivmi.bg. Съгласно Закона за ветеринарномедицинската дейност в България може да се използват само регистрирани препарати. \r\nПреди обявяване на поръчката „Глобул вижън 2018“ ЕООД е представила пълномощно от 01.08.2018г. да регистрира и продава продуктите, предмет на поръчката от IDvet Genetics, Франция, подписано от Филип Поркюе - главен изпълнителен директор. Именно поради това и БАБХ ги покани за участие в процедурата. Към тази дата няма друга фирма, която да е представила пълномощно за трите кита от този производител. \r\nПо отношение на въпросите кога е създадена фирмата, тези отговори трябва да бъдат отправени към нейните представители. При извършена проверка в Търговския регистър БАБХ е установила, че фирмата включва в предмета си на дейност „всички дейности и услуги, незабранени от закона“.  \r\nОсновният мотив е, че „Глобул вижън 2018“ ЕООД фигурира в българския регистър и има пълномощно от производителя да продава тези продукти.", "date": "2018.08.09", "title": "БАБХ: Агенцията не разполагаше с диагностикуми за изследване на чумата по дребните преживни животни, затова се наложи спешно възлагане на обществена поръчка"}
{"url": "http://www.focus-news.net/news/2018/08/09/2554678/plovdiv-noviyat-bileten-tsentar-pred-sgradata-na-obshtinata-shte-bade-ofitsialno-otkrit-na-13-avgust.html", "text": "Новият билетен център пред сградата на Община Пловдив ще бъде официално открит в понеделник, 13 август, от 10.30 часа. Това съобщи за  Радио „Фокус”- Пловдив  Йордан Илиев, директор на Общинско предприятие „Старинен Пловдив”. Визията на павилиона е заимствана от архивна снимка на павилион от преди 100 години, която се съхранява в Община Пловдив, по идея на кмета Иван Тотев. „Идеята е да се уеднаквява архитектурната визия на централната градска част на Пловдив с тази, която е била преди 100 години”, каза Илиев, но не пожела да издава повече от това. Сегашният билетен център е мини вариант на Виенския павилион на Градската градина, цветът ще е същият. \r\nПавилионът е вече монтиран, но в понеделник ще е напълно готов. \r\nЦветана ТОНЧЕВА", "date": "2018.08.09", "title": "Пловдив: Новият билетен център пред сградата на Общината ще бъде официално открит на 13 август"}
{"url": "http://www.focus-news.net/news/2018/08/09/2554679/veliko-tarnovo-ot-drugata-sedmitsa-shte-zaraboti-vazhenata-gradina-v-park-ksilifor.html", "text": "От другата седмица ще заработи въжената градина в парк „Ксилифор“ край Велико Търново. Това съобщи за  Радио „Фокус“ – Велико Търново  Георги Димитров, секретар на Туристическо дружество „Трапезица 1902“. Съоръжението вече е монтирано. В момента се извършват довършителни дейности по укрепване на конструкцията. Вече са поставени всички препятствия, като на първо ниво са по-леките, а на второ – по-трудните. На всяко ниво има по седем препятствия – на 6 и на 13 метра. Георги Димитров подчерта, че съоръжението е обезопасено. Всеки желаещ да премине през въжената градина ще бъде подсигурен с въже и седалка. На всяко ниво ще има по един инструктор. Съоръжението ще може да се ползва от лица над 8-годишна възраст. Георги Димитров посочи, че все още не е уточнено работното време на въжената градина, но най-вероятно тя ще е отворена в събота и неделя, а през седмицата ще работи само по заявка. Той съобщи, че вече има интерес към най-новата туристическа атракция в района на Велико Търново и от туроператори, които желаят да включат предизвикателството в програмата на своите клиенти. \r\n„Фокус“ припомня, че съоръжението ще е единствено по рода си в региона. Идеята за новата атракция е на туристическото дружество, а средствата за нейното изграждане бяха събрани по време на Коледния благотворителен бал, който се организира ежегодно. Събраната сума бе в размер на 4600 лева. Тогава като дарение дружеството получи и самото съоръжение от Ивайло Пенчев и Метин Мусов, собственици на фирма за производство на стени за катерене. \r\nНадежда КРЪСТЕВА", "date": "2018.08.09", "title": "Велико Търново: От другата седмица ще заработи въжената градина в парк „Ксилифор“"}
{"url": "http://www.focus-news.net/news/2018/08/09/2554674/pazardzhik-obshtina-velingrad-e-usvoila-nad-6-mlnlv-po-proekti-sas-sredstva-ot-pudoos.html", "text": "Чрез проектите, които сме защитили пред ПУДООС, сме усвоили до момента суми на стойност 6 108 315 лева, които ще бъдат разходвани за подмяна на водопроводната мрежа по улици във Велинград. Това каза за  Радио „Фокус“ – Пазарджик  кметът на Община Велинград д-р Костадин Коев. Той обясни, че приоритетно това, на което залагат в работата си, е за промяна на цялостната инфраструктура. „Трябва да решим проблемите на водохващането и честите аварии по водопреносната система. Не е тайна за никой от нашите съграждани, че проблемите със водата са отлагани прекалено дълго време и затова ситуацията е в почти плачевно състояние. Поех ангажимента още по време на кампанията, че това ще е най-важният проблем, който ще решим в рамките на мандата и съм сигурен, че ще успеем да се поздравим с успех. Работим по въпроса и сме на финала за създаването на цялостен подземен кадастър, който ще ни позволи не само по лесно да реагираме на аварии, но и да имаме цялостен поглед върху бъдещи планове за водохващания и канализация. Използваме както средствата от различните програми, така и собствени ресурси за да подобрим значително състоянието на т.нар. „воден цикъл“, коментира д-р Коев. Той допълни, че са успели да постигнат и една „победа“ от изключителен обществен интерес, а именно спирането на въвеждането в експлоатация на мина „Грънчарица“ за добив на волфрам. \r\nВаня НИКОЛОВА", "date": "2018.08.09", "title": "Пазарджик: Община Велинград е усвоила над 6 млн.лв. по проекти със средства от ПУДООС"}
{"url": "http://www.focus-news.net/news/2018/08/09/2554681/georgi-pazderov-rzi-burgas-ot-3-do-30-dni-se-izyavyavat-parvite-simptomi-na-laymska-bolest-sled-kontakt-s-prichinitelya.html", "text": "Интервалът от първия контакт на човека с причинителя до изявата на първите симптоми на лаймска болест е от 3 до 30 дни. Това каза за  Радио „Фокус“ – Бургас  Георги Паздеров, директор на Регионална здравна инспекция – Бургас. Той обясни, че лаймската болест е инфекциозно заболяване, което се причинява от микроорганизъм борелия бургдорфери, предава се по трансмисивен път, чрез ухапване от кърлеж. \r\n„Болният човек не е заразен за околните. Заболяването има сезонен характер – зачестява през лятото и есента, когато е периодът на активност на кърлежите. Заболяването протича в три стадия“, каза още Паздеров. По думите му най-характерен симптом на първия стадий е появата на еритемно петно с централна ливидност с различен диаметър до 20 см на мястото на ухапването. Придружено е от лека болка, парене или сърбеж. Няколко седмици или месеца по-късно започва вторият стадий на заболяването със засягане на различни органи на тялото. На преден план е разнообразна неврологична симптоматика – менингит, енцефалит, парези и парализи на крайници, пареза на лицевия нерв и др. \r\n„По-късно в третия стадий настъпват увреждания на ставите, нервната система и кожата, водещи до нарушения в походката, намаление на зрението и слуха, неконтролирано изхождане по малка и голяма нужда, главоболие, психични смущения и поява по кожата на зачервявания, леко надигнати над околната кожа, които постепенно атрофират“, посочи още директорът. \r\nМария ГЕОРГИЕВА", "date": "2018.08.09", "title": "Георги Паздеров, РЗИ – Бургас: От 3 до 30 дни се изявяват първите симптоми на лаймска болест след контакт с причинителя"}
{"url": "http://www.focus-news.net/news/2018/08/09/2554675/ria-novosti-v-bosna-i-hertsegovina-prebroiha-poveche-ot-10-hil-nelegalni-migranti.html", "text": "Службата по въпросите за чужденците в Босна и Херцеговина съобщи, че броят на нелегалните мигранти в страната от Близкия изток и Северна Африка е превишил 10 хил. души според последните налични данни, предава  РИА Новости. \r\nСпоред босненските власти от началото на година на територията на страната са разкрити 10 317 нелегални мигранти. Най-голямото им струпване е на границата със Сърбия по река Дрин и на тази с Хърватия в кантона Унско-Санско, където в момента се намират около 5500 мигранти. След многочислените инциденти местните жители започнаха събиране на петиция срещу инициативата на властите в Сараево да установят в района центрове за прием на мигранти. Следващия понеделник в Сараево ще се проведе протест. \r\n„Сред нелегалните мигранти най-много са гражданите на Пакистан – 3519, след това са сирийците – 1648, иранците – 1258, афганистанците 1158, иракчаните – 859, след това са либийците, алжирците, палестинците, мароканците и индийците“, съобщават местните медии, позовавайки се на данните на службата. \r\nОтбелязва се, че повечето нелегални мигранти са мъже без семейства между 18 и 35-годишна възраст.  Всички те проникват в страната, нарушавайки закона.  Виктор Турмаков", "date": "2018.08.09", "title": "РИА Новости: В Босна и Херцеговина преброиха повече от 10 хил. нелегални мигранти"}
{"url": "http://www.focus-news.net/news/2018/08/09/2554676/d-r-yordanka-tomova-kardiolog-uvelichavat-se-hipertonichnite-krizi-i-sluchaite-na-aritmii-sred-sardechno-bolnite-hora-prez-letnite-mesetsi.html", "text": "Увеличават се хипертоничните кризи и случаите на аритмии сред сърдечно болните хора през летните месеци. Това каза в интервю за  Радио „Фокус“ – Велико Търново  д-р Йорданка Томова, директор на Специализираната болница по кардиология в града. Тя препоръча хипертониците да следят по-често кръвното си налягане и ако то е по-ниско, да намалят лекарствата. В летните месеци по-чести са случаите на сърцебиене, тъй като с обезводняването кръвта се концентрира, което предразполага към тромбози и по-чести дисритмии. Д-р Томова посочи, че през лятото намаляват случаите на миокардни инфаркти, които са по-характерни за зимните месеци. Тя препоръча сърдечно болните хора да не излизат навън в часовете, когато слънцегреенето е най-силно – между 12.00 и 16.00 часа, да стоят повече на сянка и да приемат много течности, а когато са навън, да носят светли и свободни дрехи и шапка. „Като цяло патологията е стандартната за това време на годината. Все пак не бива да забравяме, че малко или много ние доста години полагаме неимоверни усилия чрез вас, медиите, да ограмотяваме населението. То има вече достатъчно здравна култура. В много отношения хората знаят какво да направят. Единични са случаите, които все още не дооценят реално ситуацията. Хората внимават с големите горещини, с излизането навън, с приема на повече на течности, следят артериално си налягане и реагират много адекватно, което нас, лекарите, много ни радва. Лечението е един взаимен процес. Пациентът трябва да има доверие в лекаря, но в същото време не са единствено и само хапчетата, таблетките, които трябва да приема. Има хигиенно-диетичен режим, който също трябва да се спазва. Тези неща – температурата, течностите, облеклото, са част то този хигиенно-диетичен режим, който в много случаи помага и то немалко“, допълни д-р Томова. \r\nНадежда КРЪСТЕВА", "date": "2018.08.09", "title": "Д-р Йорданка Томова, кардиолог: Увеличават се хипертоничните кризи и случаите на аритмии сред сърдечно болните хора през летните месеци"}
{"url": "http://www.focus-news.net/news/2018/08/09/2554684/plovdiv-oshte-blizo-600-detsa-sa-klasirani-za-priem-v-detskite-gradini-i-yasli-na-teritoriyata-na-grada.html", "text": "Още близо 600 деца са класирани за прием в детските градини и ясли на територията на град Пловдив. Това съобщиха за  Радио „Фокус“ – Пловдив  от Общината. От там уточниха, че в проведеното днес поредно класиране са взели участие общо 1356 деца. От тях 1050 са на яслена възраст, 186 за първа възрастова група, 75 за втора възрастова група, 28 за трета подготвителна група и 17 за четвърта подготвителна група. Част от децата кандидатстват за преместване. „Обявените места бяха общо 1046. Данните показват, че като цяло към момента има места за всички възрастови групи, без яслените. Наближава моментът, в който 3-годишните ще напуснат яслите и ще постъпят в първа група в детските градини, в резултат от което ще се увеличават и свободните места в детските ясли. Броят на класираните деца е 573, от които 477 деца са класирани за яслените групи, 57 за първа група, 14 за втора група, 16 за трета подготвителна група и 9 деца за четвърта подготвителна група. Причината за малкия брой класирани деца спрямо обявените места е в желанието на родителите децата им да бъдат приети в точно определени детски заведения, в които местата не са достатъчни за всички“, коментираха от Общината и подчертаха, че е важно за записването на класираните деца да бъде спазен срокът 20 август включително, до който родителите им трябва да подадат документи за записване в детските заведения, в които са приети. Следващото класиране ще се проведе на 30 август, а свободните места за него ще бъдат обявени в срок до 21 август. \r\n„При кандидатстване за прием и подбора на детски заведения от изключително значение е родителите да се съобразят с наличните свободни места. Те следва да са по-активни, да се запознаят с местата, с адресите на яслите и градините и условията в тях, за да изберат подходящите, възможни за класиране детски заведения. При наличие на заявления със статус „подадено“ и желание за ново подреждане на детските заведения, родителите следва да ги анулират и да подадат нови заявления“, поясниха от Общината. Крайният срок за подаване на заявление онлайн за следващото класиране е 28 август. За тези, които използват помощта на директорите на съответните детски заведения, срокът е 27 август. \r\nЗа децата, които са на 5- и 6-годишна възраст Община Пловдив предлага, освен групите в детските градини, също подготвителните групи в училищата, които са полудневни или целодневни. Записването в тези групи е на място в училищата. Важно е родителите на тези деца да ги запишат преди началото на учебната 2018/2019 година, защото посещението на подготвителни групи е задължително. \r\nТони МИХАЙЛОВ", "date": "2018.08.09", "title": "Пловдив: Още близо 600 деца са класирани за прием в детските градини и ясли на територията на града"}
{"url": "http://www.focus-news.net/news/2018/08/09/2554685/nimh-utre-shte-e-slanchevo-s-maksimalni-temperaturi-mezhdu-29-i-34.html", "text": "През нощта ще е предимно ясно, а утре слънчево. Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Боряна Маркова. \r\nАтмосферното налягане е малко по-високо от средното за август и ще се задържи без съществена промяна.  \r\nПо Черноморието ще е слънчево с до умерен североизточен вятър. Максималните температури на въздуха ще са: 28-30°. Температурата на морската вода е 27-28°. Вълнението на морето ще бъде 2-3 бала. \r\nВ планините ще преобладава слънчево време, с временни увеличения на облачността. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра – около 15°.   \r\nПрез почивните дни и в понеделник ще бъде слънчево. Вятърът ще е слаб, в Дунавската равнина и източните райони до умерен, с източна компонента. В събота дневните температури ще са с градус-два по-ниски, а от неделя отново ще се повишават.", "date": "2018.08.09", "title": "НИМХ: Утре ще е слънчево, с максимални температури между 29° и 34°"}
{"url": "http://www.focus-news.net/news/2018/08/09/2554680/usa-today-sasht-obyaviha-sazdavaneto-na-kosmicheski-sili-kato-otdelno-podrazdelenie-na-vaorazhenite-sili.html", "text": "Вицепрезидентът на САЩ Майк Пенс обяви, че Пентагонът е започнал планиране за създаванет на космически сили, което ще бъде първото ново подразделение  на въоръжените сили на страната от 1947 г. насам, пише   USA Today. \r\nПрез юни Тръмп призова да се създадем шесто подразделение на въоръжените сили – космическите, редом с ВВС, армията, морската пехота, флота и бреговата охрана. Планира се основната им цел да бъде защитата на сателитите.  \r\n„Време е да създадем космически сили на САЩ“, заяви Пенс. \"Трябва да напишем нова глава във великата история на нашите въоръжени сили, да подготвим следващото бойно поле, където най-смелите и добри американци да бъдат викани да спират и побеждават новите поколения заплахи за нашия народ и нация\", допълни той. \r\nКогато предложението за отделни космически сили бе отправено миналата година министърът на отбраната Джеймс Матис се съпротиви. Тогава той изтъкна, че това ще раздуе още повече бюрокрацията във военните сили. \r\nСъздаването на космически сили ще изисква одобрение на Конгреса. ВВС, най-новото до момента подразделение на ВС, създадено през 1947 г. вече съдържа космическо командване, установено през 1982 г.   Виктор Турмаков", "date": "2018.08.09", "title": "USA Today: САЩ обявиха създаването на космически сили като отделно подразделение на въоръжените сили"}
{"url": "http://www.focus-news.net/news/2018/08/09/2554682/voennite-proekti-tryabva-da-sa-efikasni-i-savmestimi-s-nato-obzor.html", "text": "Военнослужещите ни са едни от най-добрите, трябва да имат още по-добро въоръжение и това е нещо, по което работим. Това заяви министър-председателят Бойко Борисов, който днес присъства на закриването на многонационалната съвместна подготовка „PLATINUM LION 2018” на Учебен полигон „Ново село“.  „Решили сме да вложим 3 - 4 млрд. лева в превъоръжаване, въпреки че има много други сектори, които имат нужда, затова новото оборудване за армията трябва да бъде ефикасно, евтино, съвместимо с това на партньорите от НАТО, а и да бъде взето предвид мнението на военните експерти“, обясни Борисов. Премиерът напомни за проектите за кораби, за сухопътни машини и за подмяна на бойната ни авиация. По думите му е важно да се вземе това, което е ефикасно, евтино и съвместимо с НАТО. „С тази съвместна база ние даваме възможност не само на Балканите, а и на Черноморския регион, да води занятия, да се подготвя за възпиране, за отбрана, както и за различни други операции. Начинът на мислене – да се бием помежду си, се променя в общ начин на мислене – да знаем колко всеки един от нас е подготвен и заедно да изграждаме отбранителната система на Балканите и региона“, каза още министър-председателят.  \r\nОт своя страна началникът на отбраната генерал-лейтенант Андрей Боцев заяви, че се надява до края на годината да бъдат подписани договори по един или два от проектите.  \r\nВ официалната церемония по закриване на многонационалната съвместна подготовка „PLATINUM LION 18“  взеха участие 700 военнослужещи от осем държави – България, Силите на САЩ в Европа, Румъния, Молдова, Албания, Сърбия, Грузия и Черна Гора. Премиерът Борисов връчи сертификатите на представителите на всяка страна участник. Планиращият и провеждащият учението полковник Стоян Шопов връчи отличия на 27 военнослужещи за добро представяне по време на съвместната подготовка.", "date": "2018.08.09", "title": "Военните проекти трябва да са ефикасни и съвместими с НАТО (ОБЗОР)"}
{"url": "http://www.focus-news.net/news/2018/08/09/2554686/the-hill-amerikanski-senator-ot-demokraticheskata-partiya-razkritikuva-kosmicheskite-sili-nito-edin-republikanets-nyama-volyata-da-obyasni-na-donald-tramp-che-ideyata-e-glupava.html", "text": "Американският сенатор Брайън Шац (Демократическа партия, Хавай)  разкритикува намерението на президентската администрация на Доналд Тръмп да създаде „космически сили“ и заяви, че той има подобни намерения, защото републиканците не смеят да говорят срещу това, пише    The Hill. \r\n„Вицепрезидентът Майк Пенс обяви ново подразделение на въоръжените сили – „космически сили“, защото републиканците не смеят да кажат на президента, че идеята е глупава“, заяви Шац. „Въпреки, че „космическите сили“ няма да се осъществят, е опасно да имаме лидер, който не може да бъде придуман да изостави лудите си идеи“, допълни той. \r\nПо-рано вицепрезидентът на САЩ Майк Пенс обяви, че Пентагонът и администрацията ще създадат шесто подразделение на въоръжените сили на САЩ през 2020 година. За създаването му ще е необходимо одобрение на Конгреса.   Виктор Турмаков", "date": "2018.08.09", "title": "The Hill: Американски сенатор от Демократическата партия разкритикува космическите сили: „Нито един републиканец няма волята да обясни на Доналд Тръмп, че идеята е глупава“"}
{"url": "http://www.focus-news.net/news/2018/08/09/2554703/tenis-grigor-dimitrov-prodalzhava-na-chetvartfinalite-na-mastars-turnira-v-toronto.html", "text": "Григор Димитров победи американеца Франсис Тиафо с 2:1 сета, в отделните части 7:6, 3:6, 7:6 и се класира за четвъртфиналите на „Мастърс“ турнира в Торонто. Това беше първи мач между двамата. Американецът в момента е № 41 в световната ранглиста. Димитров беше максимално затруднен от противника си, но успя да спечели след два тайбрека - в първия и третия сет.  \r\nСледващият съперник на българина ще се опрели от мача между Иля Ивашка от Беларус и поставеният под № 4 в схемата на турнира Кевин Андерсън от Южноафриканската република. \r\nТази вечер първата ни ракета отново ще е на корта, този път на двойки. Димитров и Гофен играят срещу „топ поставените“ Марах и Павич.", "date": "2018.08.09", "title": "Тенис: Григор Димитров продължава на четвъртфиналите на \"Мастърс\" турнира в Торонто"}
{"url": "http://www.focus-news.net/news/2018/08/09/2554687/d-r-yordanka-tomova-kardiolog-klimatitsite-mogat-da-navredyat-na-horata-sas-sardechno-sadovi-zabolyavaniya-prez-lyatoto.html", "text": "Климатиците могат да навредят на хората със сърдечно-съдови заболявания през лятото. Това каза в интервю за  Радио „Фокус“ – Велико Търново  д-р Йорданка Томова, директор на Специализираната болница по кардиология в града. Тя обясни, че рязката промяна в температурата при влизане от горещо в охладено помещение, може да причини на човек спазъм на кръвоносните съдове и рязко покачване на кръвното налягане, което да доведе до стенокардна криза. Излизането от много студено на много горещо пък може да предизвика колапс, тъй като съдовете се разширяват изведнъж, а кръвното налягане рязко спада. Д-р Томова препоръча охладителните тела да бъдат настроени на температура, която е с до 10 градуса разлика от външната. „Нека внимаваме с климатиците. Те са полезни, но нека съобразяваме стойностите на климатичната инсталация в съответното помещение с температурата навън“, посочи д-р Томова. \r\nНадежда КРЪСТЕВА", "date": "2018.08.09", "title": "Д-р Йорданка Томова, кардиолог: Климатиците могат да навредят на хората със сърдечно-съдови заболявания през лятото"}
{"url": "http://www.focus-news.net/news/2018/08/09/2554707/burgas-zaradi-avarien-remont-kv-kraymorie-shte-bade-bez-voda-na-10-avgust.html", "text": "На 10 август (петък), поради авариен ремонт от 9.00 до 11.00 часа без вода ще бъде кв. „Крайморие“ в Бургас. Това съобщиха от  Водоснабдяване и канализация – Бургас .", "date": "2018.08.09", "title": "Бургас: Заради авариен ремонт кв. „Крайморие“ ще бъде без вода на 10 август"}
{"url": "http://www.focus-news.net/news/2018/08/09/2554705/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 20.00 часа. На българо-сръбската граница, на ГКПП \"Калотина\" трафикът е интензивен на изход за леки автомобили. На българо-гръцката граница на ГКПП \"Кулата\" и на българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница на ГКПП \"Дунав мост\" - Русе трафикът също е интензивен за товарни автомобили на изход, а на останалите гранични контролно-пропускателни пунктове с Румъния е интензивен за леки автомобили. \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.09", "title": "ГД \"Гранична полиция\": Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2018/08/09/2554709/tsska-vodi-s-10-na-poluvremeto-sreshtu-kopenhagen-v-sofiya.html", "text": "ЦСКА води с 1:0 на полувремето срещу Копенхаген в мач от третия квалификационен кръг на Лига Европа в София. На стадион „Васил Левски“ голмайстор за домакините стана Мауридес в 15-ата минута, след асистенция на Кирил Десподов. В 36-ата минута треньорът на ЦСКА Eл Маестро извърши принудителна смяна. Получилият контузия Едвин Джеси не можа да продължи и Жоржиньо влезе в игра. \r\nВ 41-ата минута ЦСКА остана с човек по-малко на терена. Божидар Чорбаджийски бе изгонен с директен червен картон след удар с ръка в лицето на Даме Н`Дойе, за което съдията Барт Вертентен прецени, че е било умишлено.", "date": "2018.08.09", "title": "ЦСКА води с 1:0 на полувремето срещу Копенхаген в София"}
{"url": "http://www.focus-news.net/news/2018/08/09/2554706/the-washington-post-izrael-prizova-oon-da-osadi-hamas.html", "text": "Израел призова генералният секретар на ООН Антонио Гутереш и Съвета за сигурност на Световната организация да осъдят терористите от „Хамас“ за „непровокираните терористични нападения“ над еврейската държава за последните 24 часа, пише    The Washington Post. \r\nПостоянният представител на Израел в ООН Дани Данон заяви, че „Хамас“ са отговорни за изстрелването на повече от 180 ракети от Ивицата Газа, които са ранили  цивилни и са нанесли щети върху фабрики и жилищни сгради. \r\n„Сирените отново разбиха надеждите за децата в Южен Израел за тиха лятна ваканция – никоя държава няма да толерира подобна ситуация“, заяви Данон.  \r\nТой допълни, че международната общност „трябва да осъди „Хамас“ и да стовари отговорността за неприемливото насилие върху терористичната организация“.  \r\nДипломатът допълни, че „Израел ще продължи да предприема необходимите мерки, за да предотврати заплахата срещу цивилните и за защита на суверенитета си“.   Виктор Турмаков", "date": "2018.08.09", "title": "The Washington Post: Израел призова ООН да осъди „Хамас“"}
{"url": "http://www.focus-news.net/news/2018/08/09/2554713/pazardzhik-uchilishteto-i-detskata-gradina-v-grad-vetren-sa-sanirani-i-remontirani.html", "text": "Училището и детската градина в град Ветрен са санирани и ремонтирани и условията, в които учат децата са много добри, каза за  Радио „Фокус” – Пазарджик  кметът на града Радослав Лютаков. Той допълни, че са подготвени проекти за ремонти на читалището и църквата в населеното място. „Очакваме те да получат финансиране, тъй като при читалището трябва да бъде подменена дограмата, да бъде ремонтиран и покривът. Освен това трябва да се направи и по-съвременно отопление”, каза също Лютаков. Той допълни, че вече са приключили дейностите по подмяната на водопровода по главната улица. „Надявам се да успеем да реализираме и другите проекти, които сме подготвили, защото така ще имаме обновени сгради на всички образователни и културни институции в града”, коментира още Лютаков. \r\nВаня НИКОЛОВА", "date": "2018.08.09", "title": "Пазарджик: Училището и детската градина в град Ветрен са санирани и ремонтирани"}
{"url": "http://www.focus-news.net/news/2018/08/09/2554712/d-r-yordanka-tomova-kardiolog-pri-vazrastnite-i-sardechno-bolnite-hora-nay-chesto-mogat-da-se-sreshtnat-otkloneniya-v-pulsa-i-kravnoto-nalyagane-pri-mnogo-goreshto-vreme.html", "text": "При възрастните и сърдечно болните хора най-често могат да се срещнат отклонения в нормалните показатели на пулса и на кръвното налягане при много горещо време. Това каза в интервю за  Радио „Фокус“ – Велико Търново  д-р Йорданка Томова, директор на Специализираната болница по кардиология в града. Тя посочи, че в рисковата група влизат най-вече хората със сърдечни заболявания, независимо дали са прекарали инфаркт и инсулт. „Това са пациенти, които е редно да си следят кръвното, ако излизат да са със светли и леки дрехи, задължително да имат шапка на главата, бутилка с вода, защото горещото време им влияя много зле“, допълни д-р Томова. Тя препоръча тези пациенти да избягват мазните и тежки храни, да не консумират алкохолни напитки, а повече плодове и зеленчуци и по-лесно смилаема храна, както и да приемат повече течности. \r\nД-р Йорданка Томова подчерта, че през летните месеци Специализираната болница по кардиология работи без прекъсване – 7 дни в седмицата, 24 часа в денонощието. Има дежурни лекари и такива, които са на разположение при нужда. „Хората могат да разчитат на нашата болница. Няма никакъв проблем и при най-малките оплаквания да звъннат, да си запишат преглед и да получат насоки по отношение на лечение и поведени в горещите дни“, допълни д-р Томова. \r\nНадежда КРЪСТЕВА", "date": "2018.08.09", "title": "Д-р Йорданка Томова, кардиолог: При възрастните и сърдечно болните хора най-често могат да се срещнат отклонения в пулса и кръвното налягане при много горещо време"}
{"url": "http://www.focus-news.net/news/2018/08/09/2554683/afp-18-dushi-sa-raneni-pri-nov-izraelski-udar-po-ivitsata-gaza.html", "text": "Най-малко 18 души са ранени при удар на израелските въоръжени сили в центъра на град Газа в едноименния палестински анклав , предава   AFP. \r\nУдарът е нанесен по сграда, която според палестинците е културен център. Израелските сили за сигурност не коментират данните.  \r\nУдарът е нанесен в отговор на ракета, изстреляна от Ивицата Газа, приземила се в ненаселена местност във вътрешността на Израел край град Беершеба, без да причини щети или наранявания.   Виктор Турмаков", "date": "2018.08.09", "title": "AFP: 18 души са ранени при нов израелски удар по Ивицата Газа"}
{"url": "http://www.focus-news.net/news/2018/08/09/2554715/telma-makedoniya-na-makedonskiya-pazar-e-otkrita-hrana-ot-gmo.html", "text": "На македонския пазар е открита храна от ГМО, пише македонското електронно издание  “Телма“ . \r\nНа македонския пазар бяха открити ориз и соеви продукти  от ГМО. Установен е 550 кг ГМ ориз,  произведен в района на Кочани, но засега се знае само, фирмата, която продава, тепърва ще се установява кой е производителя и от коя държава са внесени семената. \r\n\"Оризът е произведен от вносни семена и открит в склад на търговеца, но все още не се знае кой е неговия производител. Партидата е поставена под официален надзор и ще бъде унищожена. На търговеца с храни е наложена глоба\", казва директорът на Агенцията по храните, Зоран Атанасов. \r\nСоевите шницели  и пържоли, в които са намерени генетично модифицирани организми са внесени от Сърбия. Продуктите вече са били пуснати в продажба, но са изтеглени всички 510 кг, веднага след като анализ е установил наличие на  ГМО, няма информация дали и колко са закупени от потребителите.  Юлиян Марков", "date": "2018.08.09", "title": "„Телма“ (Македония): На македонския пазар е открита храна от ГМО"}
{"url": "http://www.focus-news.net/news/2018/08/09/2554716/futbol-tsska-zagubi-s-12-ot-kopenhagen-v-sofiya.html", "text": "ЦСКА загуби с 1:2 срещу Копенхаген в София в първи двубой от третия квалификационен кръг на Лига Европа. На стадион „Васил Левски“ голмайстор за домакините стана Мауридес в 15-ата минута. В края на полувремето Божидар Чорбаджийски бе изгонен с директен червен картон за удар с ръка в лицето на Даме Н`Дойе, а съдията Барт Вертентен прецени, че е било умишлено. \r\nСлед почивката Денис Вавро в 64-ата и Кенан Кодро от дузпа в 74-ата минута, спечелиха мача за Копенхаген в София.", "date": "2018.08.09", "title": "Футбол: ЦСКА загуби с 1:2 от Копенхаген в София"}
{"url": "http://www.focus-news.net/news/2018/08/09/2554677/nova-makedoniya-v-gartsiya-e-sazdadena-natsionalna-sluzhba-za-upravlenie-pri-izvanredni-situatsii.html", "text": "Гръцкият Генерален секретариат за гражданска защита се разформирова и ще бъде заменен от Националната служба за управление на извънредни ситуации, която ще бъде независима обществена служба, която йерархично ще бъде под Министерството на вътрешните работи, заяви гръцкият премиер Алексис Ципрас, представяйки новия модел на гражданска защита, след катастрофалните пожари в района на Атика, които отнеха повече от 90 човешки живота, пише в електронното издание на македонския всекидневник    „Нова Македония“. \r\n„Ръководител на тази служба ще бъде човек с доказан опит, оперативната способност и научна компетентност, докато финансовите средства за службата в размер на 500 милиона евро ще бъдат отделени от Европейския фонд за инвестиции, от Европейския фонд за развитие и от Националното програма за публични инвестиции“, заяви Ципрас. \r\nТой посочи, че с помощта на гръцки и чуждестранни професори, ще се създаде комисия, която ще разследва причините за катастрофалните пожари, за да се предотврати нова такава трагедия в бъдеще.  Виктор Турмаков", "date": "2018.08.09", "title": "„Нова Македония“: В Гърция е създадена национална служба за управление при извънредни ситуации"}
{"url": "http://www.focus-news.net/news/2018/08/09/2554711/makfaks-london-i-berlin-sa-sreshtu-korigiraneto-na-granitsata-mezhdu-kosovo-i-sarbiya.html", "text": "Правителството на Великобритания смята, че призивите за корекция на границата между Косово и Сърбия биха могли да бъдат дестабилизиращи, а Германия продължава да твърди, че преместването ѝ е рисковано, предава македонската информационна агенция   „Макфакс“. \r\nБританското посолство в Прищина посочи, че нормализирането на отношенията между Косово и Сърбия е важно за сигурността, стабилността и просперитета на двете страни и на региона. От там добавят, че британското правителство смята, че това трябва да бъде основа за признаване на независими и суверенни държави в рамките на сегашните граници. \r\n„Смятаме, че призивите за поправяне на националните граници могат да бъдат дестабилизиращи“, коментира дипломатическото ведомство. \r\n„Германия няма промяна в позицията по граничния въпрос“, съобщава германското посолство в Прищина. Длъжностните лица заявиха, че разделянето на Косово би могло да доведе до създаването на потенциално дестабилизиращ ефект в региона и извън него, поради което Германия е категорично против разделянето.  Виктор Турмаков", "date": "2018.08.09", "title": "„Макфакс“: Лондон и Берлин са срещу коригирането на границата между Косово и Сърбия"}
{"url": "http://www.focus-news.net/news/2018/08/09/2554704/nimh-ima-sredstva-da-raboti-do-kraya-na-avgust-i-parvata-sedmitsa-na-septemvri-obzor.html", "text": "НИМХ има средства да работи до края на август и първата седмица на септември. Това ще е възможно благодарение на втория извънреден транш от МОН в размер на 150 хил. лв. към Института. Информацията даде пред медиите директорът на Института проф. Христомир Брънзов, според когото Общото събрание на БАН не носи никаква отговорност за последствията от разпределянето на средствата. Затова Институтът трябва да търси самостоятелен път. По думите му противоречията им с БАН не са за пари, а са за принципите и ролята на науката в обществото. Проф. Брънзов визира разпределение 16:1 в полза на теоретични към научно-приложни изследвания,  което според него е фактически израз какво в БАН трябва да се развива. „Това беше препотвърдено и за следващата година на едно общо събрание, проведено на 2 юли и показва, че в БАН приоритетите все повече и повече се насочват към фундаментални научни изследвания и все по-малко към научно-приложни, пряко свързани с обслужване на държавата и общество“, посочи директорът на НИМХ. Проф. Брънзов поясни, че все още няма покана за среща с премиера Бойко Борисов по казуса.  \r\nДиректорът на НИМХ подписа и рамково споразумение със Селскостопанска академия. Със споразумението двете научни институции обединяват усилията си за по-ефективно използване на материалните и интелектуалните си ресурси. Основната цел е определяне на мерки за смекчаване на въздействието на очакваните климатичните промени върху земеделието и подобряване на качеството на метеорологичните и агрометеорологичните измервания на територията на страната. Документът се подписва само ден след като МОН заяви готовност за предприемане на действия по изваждането на Института от Българската академия на науките заради спорът между двете научни институции за разпределянето на бюджетната субсидия. Недоволството на метеоролозите се зароди още през април 2018 г. Това бе и поводът за протест на синоптиците през юни.  \r\nДеница КИТАНОВА", "date": "2018.08.09", "title": "НИМХ има средства да работи до края на август и първата седмица на септември (ОБЗОР)"}
{"url": "http://www.focus-news.net/news/2018/08/09/2554714/tass-ruskite-voenni-sa-svalili-bezpiloten-letatelen-aparat-blizo-do-ruskata-voenna-baza-hmeymim-v-siriya.html", "text": "Руските военни са свалили безпилотен летателен апарат близо до руската военна база Хмеймим в Сирия, съобщава ръководителят на Центъра за помирение на враждуващите страни в Сирия към руското Министерство на отбраната генерал-майор Алексей Циганков, цитиран от  TACC .  \r\n„На 9 август средствата за контрол на въздушното пространство на руската авиобаза Хмеймим са засекли безпилотен летателен апарат, стартиран от територии под контрола на незаконни военни формирования в северната част на провинция Латакия. Целта е била унищожена . Пострадали и материални щети няма .Базата функционира в планов режим. \r\nРуските военни са обезвредили повече от 25 безпилотни летателни апарата през месец юли.  Юлиян Марков", "date": "2018.08.09", "title": "ТАСС: Руските военни са свалили безпилотен летателен апарат близо до руската военна база Хмеймим в Сирия"}
{"url": "http://www.focus-news.net/news/2018/08/09/2554717/tass-darzhavniyat-departament-na-sasht-ne-utochnyava-dali-sledva-da-se-ochakva-vtora-valna-sanktsii-proiztichashti-ot-vzetoto-veche-reshenie.html", "text": "Държавният департамент на САЩ не уточнява дали следва да се очаква втора вълна санкции, произтичащи от взетото вече решение, предава  TACC . \r\nАмериканската страна ще изпълни закона, в съответствие с който срещу Русия трябва да бъдат въведени санкции заради причастността й към отравянето на Сергей Скрипал и дъщеря му, но не съобщава дали се очаква втора вълна санкции, произтичащи от този нормативен акт. \r\n„Както знаете ние не анонсираме санкциите. Ние изпълняваме закона и обявихме санкциите едва вчера, ние ще изпълним закона естествено“, отговаря говорителят на Държавния департамент Хедър Науърт на въпрос готови ли са САЩ за въвеждането на втората фаза от антируските санкции.  Юлиян Марков", "date": "2018.08.09", "title": "ТАСС: Държавният департамент на САЩ не уточнява дали следва да се очаква втора вълна санкции, произтичащи от взетото вече решение"}
{"url": "http://www.focus-news.net/news/2018/08/09/2554718/ria-novosti-novite-sanktsii-na-sasht-shte-zasegnat-oborudvaneto-za-dobiv-na-neft-i-gaz-kakto-i-visokite-tehnologii.html", "text": "Новите санкции на САЩ ще засегнат оборудването за добив на нефт и газ, както и високите технологии, предава  РИА Новости . \r\n\"Това (санкциите) важи за категории като електроника, компютри, сензори и лазери, телекомуникации, специализирано оборудване за производство на нефт и газ и технологии за информация и сигурност.\" Това са само няколко примера \", каза високопоставен представител на Държавния департамент. \r\nПо-рано САЩ съобщи, че въз основа на закона от 1991 г. относно контрола на химически и биологични оръжия и предотвратяване на война, налага санкции срещу Русия, обвинявайки Москва за използване на нервно-паралитичен агент  във Великобритания срещу бившия двоен агент Сергей Скрипал  и дъщеря му. \r\nПървият етап от санкциите включва налагането на действителна забрана за доставка на държавни или контролирани от държавата дружества за оборудване с двойно предназначение по подразбиране при издаването на лицензи за износ. \r\nВ случай на неизпълнение страната нарушител в рамките на три месеца от изискванията за предоставяне на \"убедителна гаранция\" за неупотреба химически и биологични оръжия, както и отказът да се даде възможност на наблюдатели  на ООН за провеждане проверките на място, президента на САЩ трябва да използва най-малко три от шестте опции. Сред тях е намаляването на нивото на дипломатическите отношения или тяхното преустановяване, както и премахването на разрешителните за полети на авиокомпании на Русия до Съединените щати. \r\nПреди това санкциите по този закон са налагани само срещу Северна Корея и Сирия. И в двата случая органите на САЩ се ограничиха до забрана на достъпа до финансови ресурси и технологични доставки за двойна употреба.  Юлиян Марков", "date": "2018.08.09", "title": "РИА Новости: Новите санкции на САЩ ще засегнат оборудването за добив на нефт и газ, както и високите технологии"}
{"url": "http://www.focus-news.net/news/2018/08/09/2554719/ria-novosti-broyat-na-zapodozrenite-za-uchastieto-v-atentata-sreshtu-nikolas-maduro-dostigna-25-dushi.html", "text": "Броят на заподозрените за участието в атентата срещу Николас Мадуро достигна 25 души, съобщи министърът на външните работи на Венецуела Нестор Реверол, цитиран от  РИА Новости . \r\n\"Ние информираме страната за напредъка в разследването на опита за убийство на президента Николас Мадуро, извършен на 4 август. В момента се води разследване срещу 25 души за този терористичен акт.\" - пише в социалната мрежа „Туитър\" министърът. \r\nКакто беше съобщено от министъра на комуникациите и информацията на Венецуела Хорхе Родригес, в събота по време на парад в Каракас на подиума, където е бил президента, няколко безпилотни самолета,  пълни с експлозиви са били насочени към него. Според Родригес атаката срещу Мадуро е ранила седем военни, президентът не е бил ранен. Самият Мадуро обвини опозицията и колумбийския президент Хуан Мануел Сантос за организирането на опита за убийство. Колумбийското министерство на външните работи отрече да участва в инцидента. Венецуела вече е поискала от Съединените щати и Колумбия да екстрадират заподозрените, които се намират на  територията на тези страни.  Юлиян Марков", "date": "2018.08.09", "title": "РИА Новости: Броят на заподозрените за участието в атентата срещу Николас Мадуро достигна 25 души"}
{"url": "http://www.focus-news.net/news/2018/08/09/2554708/podgotvyat-se-novi-pravila-za-konvoiraneto-na-zatvornitsi-obzor.html", "text": "Главна дирекция „Изпълнение на наказанията“ изготвя нови правила за конвоиране на лицата, лишени от свобода. Това съобщи на брифинг пред Централния софийски затвор директорът на Главна дирекция „Изпълнение на наказанията“ главен комисар Васил Миладинов. До решението се стигна, след като бившият кмет на столичния район „Младост“ Десислава Иванчева бе приета с окови в болница на 1 август за детайлни изследвания заради тумор на хипофизата, който има от около две години. След изписването ѝ от болницата, бе разпространена снимка, на която е с белезници на краката. Главен комисар Миладинов заяви, че снимката, която се коментира в общественото пространство, на която Иванчева е с пранги на краката, е стара. Той уточни, че по негова заповед е създадена комисия, която изготвя новите правила, които ще бъдат утвърдени от министъра на правосъдието - Цецка Цачева, след като бъдат готови. Миладинов посочи още, че до края на седмицата новите правила ще излязат, но не се знае точно кога ще бъдат прегледани от Министерството на правосъдието. Той коментира, че старите правила за конвоиране, са свързани с различни бягства на лишени от свобода лица и са въведени, за да няма подобни ситуации. На въпрос защо Иванчева е била с пранги в съда, а от организираната престъпна група на Димитър Желязков–Очите, днес не са били с такива окови, той отговори, че не може да даде информация за този случай.  \r\n\"В повечето затвори има правила, които се определят на база оценка на риска за всеки отделен случай“, уточни той. Веселин Миладинов заяви също, че тази сутрин при изписването на бившия кмет на район „Младост“ Десислава Иванчева от болницата и връщането ѝ отново в ареста, са били съблюдавани всички човешки права и тя е излязла без белезници от здравното заведение.  \r\nПо-рано адвокатът на Десислава Иванчева,  Димитър Марковски обясни пред журналисти, че в момента тя се намира в сградата на Специализираната прокуратура без пранги на краката. „Абсурдно е жена, която е 40 кг с мокри дрехи, да бъде оставена с окови на краката“, коментира адв. Марковски. Той посочи, че до момента тя е била настанена в болничния стационар на болницата към Софийския затвор. По думите му е било позволено да се извърши ядреномагнитен резонанс, което прави чест на прокуратурата. Според него с това изследване ще се види дали туморът на хипофизната жлеза е нараснал. Адвокатът посочи, че предстои до 15 август да се запознаят с обвиненията по делото и след това ще има право на искания за доказателства и възражения. Прокуратурата обаче ще прецени кое е основателно и кое – не. Той коментира, че след като се е вдигал шум в медиите, прангите са били свалени от краката на Иванчева и тя е ходила на изследвания без тях.  \r\nДаяна ДЮЛГЕРОВА", "date": "2018.08.09", "title": "Подготвят се нови правила за конвоирането на затворници (ОБЗОР)"}
