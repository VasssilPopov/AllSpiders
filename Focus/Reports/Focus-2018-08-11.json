{"url": "http://www.focus-news.net/news/2018/08/11/2555291/afp-trima-predstaviteli-na-yordanskite-sili-za-sigurnost-sa-ubiti-pri-antiteroristichna-operatsiya.html", "text": "Трима представители на йорданските сили за сигурност са убити при антитерористична операция от въоръжени лица в град Салт, разположен в близост до столицата Аман, предава  AFP . \r\nСилите за сигурност са атакували къща в Салт, в която според получена информация са се укривали въоръжени лица, отговорни за смъртта на  сержант Али Кавказа, когато е избухнал взрив и е убил сержанта, а шестима членове на патрул са били ранени. \r\nПри атаката в събота терористите са оказали ожесточена съпротива, като накрая са взривили къщата, в която са се намирали. При престрелката и последвалия взрив са ранени още няколко служители на силите за сигурност, както и цивилни лица. Трима са арестувани.   Юлиян Марков", "date": "2018.08.11", "title": "AFP: Трима представители на йорданските сили за сигурност са убити при антитерористична операция"}
{"url": "http://www.focus-news.net/news/2018/08/11/2555272/burgas-10-avtobusa-za-svoite-chlenove-e-organiziralo-trakiysko-druzhestvo-strandzha-za-sabora-na-petrova-niva.html", "text": "10 автобуса за своите членове е организирало тракийско дружество „Странджа“ за събора на Петрова нива, който ще се проведе на 18 август. Това каза за  Радио „Фокус“ – Бургас  Стефан Колев, председател на дружеството. \r\n„Очакват се много гости от цялата страна, а от Съюза на тракийските дружества в България са отправили и покана до прецедента на република България Румен Радев.  Предвидени са мероприятия през целия ден, като програмата  ще започне в 10.00 часа сутринта“, каза още Колев. \r\n„Фокус“ припомня, че тази година ще се отбележат  115 години от провеждането на конгреса на одринско-революционния комитет. \r\nВеселина НИКОЛОВА", "date": "2018.08.11", "title": "Бургас: 10 автобуса за своите членове е организирало тракийско дружество „Странджа“ за събора на Петрова нива"}
{"url": "http://www.focus-news.net/news/2018/08/11/2555269/predstoyashti-mezhdunarodni-sabitiya-za-12-avgust-agentsiya-fokus.html", "text": "*** Среща на върха на каспийските държави (Казахстан, Русия, Азербайджан, Иран и Туркменистан) \r\n*** Турската опозиционна „Добрата партия (IYI)” провежда извънреден конгрес, на който ще се разбере дали Мерал Аксенер ще запази лидерството \r\n*** Крайнодесни групи ще проведат протест в близост до Белия Дом, една година след подобна демонстрация в Шарлотсвил, когато загина един човек \r\n*** Продължават антиправителствените протести в Румъния   \r\n*** Продължават обсъжданията за евентуална размяна на територии между Косово и Сърбия \r\n***", "date": "2018.08.11", "title": "Предстоящи международни събития за 12 август ( Агенция „Фокус“ )"}
{"url": "http://www.focus-news.net/news/2018/08/11/2555270/varna-18-zavedeniya-sa-provereni-prez-poslednata-sedmitsa-za-visoki-stoynosti-na-shumovi-niva.html", "text": "18 заведения са проверени през последната седмица за високи стойности на шумови нива. Това съобщиха за  Радио „Фокус“ – Варна  от Регионалната здравна инспекция във Варна. Проверките са извършени в периода от 3 до 9 август съвместно със служители на Областната дирекция на МВР – Варна, във връзка със спазване изискванията на Закона за защита от шума в околната среда за недопускане на озвучаване на откритите части на обектите в периода от 23.00 до 7.00 часа. Пет от обектите не са работили по време на проверките, в 12 обекта не са констатирани нарушения. В един от проверените обекти е констатирано озвучаване на откритите части на заведението след 23.00 часа и е връчено предписание. Във връзка с превантивен контрол са извършени четири проверки. \r\nМарияна ВАЛЕНТИНОВА", "date": "2018.08.11", "title": "Варна: 18 заведения са проверени през последната седмица за високи стойности на шумови нива"}
{"url": "http://www.focus-news.net/news/2018/08/11/2555275/emsc-registrirano-e-zemetresenie-s-magnitud-51-na-teritoriyata-na-albaniya.html", "text": "Регистрирано е земетресение с магнитуд  5.1 на територията на Албания, става ясно от интернет страницата на  Европейския средиземноморски сеизмологичен център . \r\nЗеметресението е станало в 17:38 местно време (18:37 българско време) на 10 километра източно от град Бурел и на 38 километра североизточно от столицата Тирана на дълбочина 10 километра. Земетресението е усетено силно и на територията на  Македония в Дебър, Охрид, Струга, Кичево и Гостивар. Няма данни за пострадали и нанесени материални щети.  Юлиян Марков", "date": "2018.08.11", "title": "EMSC: Регистрирано е земетресение с магнитуд  5.1 на територията на Албания"}
{"url": "http://www.focus-news.net/news/2018/08/11/2555274/futbol-beroe-pobedi-botev-pd-s-21-v-mach-ot-parva-liga.html", "text": "Берое победи Ботев Пд с 2:1 в мач от четвъртия кръг на Първа лига. В 78-ата минута след неразбирателство в отбраната на домакините Стивън Петков отбеляза гол за Ботев. Момчетата на Александър Томаш се активизираха и след пет минути отбелязаха два гола само в рамките на 160 секунди. Попаденията бяха на Рубен Бриджидо и Камен Хаджиев, като втория гол бе записан като автогол на Костадин Ничев. \r\nТака Берое с 8 точки се изкачи на второ място след лидера в класирането ЦСКА с 9, преди изиграването на останалите двубои от кръга. Ботев Пловдив с 6 точки остава на четвърто място във временното класиране.", "date": "2018.08.11", "title": "Футбол: Берое победи Ботев Пд с 2:1 в мач от Първа лига"}
{"url": "http://www.focus-news.net/news/2018/08/11/2555271/sabota-s-katastrofi-obzor.html", "text": "Съботният ден бе белязан от катастрофи и затруднения в движението по основни пътища.  \r\nПри тежка катастрофа на пътя  Варна – Бургас  в района на Старо Оряхово пострадаха 5 души, където на завой челно са се сблъскали лек автомобил \"Ситроен\" с бургаска регистрация и лек автомобил \"Рено\" с украинска регистрация. На място бяха изпратени специализирани автомобили на РД ПБЗН, екипите на които съдействаха за разрязването на смачканите коли и изваждането на пострадалите. Пострадалите са 7-годишно дете, две жени – на 31 и 54 години, както и двама мъже, управлявали катастрофиралите автомобили. Единият от мъжете беше с опасност за живота и малко по-късно стана ясно, че единият от шофьорите е починал. Всички пострадали бяха настанени във варненската болница „Св. Анна“. Тежко остава състоянието на детето и бременна жена. Пътят в района на катастрофата се извършваше в едната лента. \r\nОграничено бе движението по пътя  Ахелой – Поморие  в посока Бургас. Причината бе тежка катастрофа, при която също петима души пострадаха - две момичета и три момчета. Те са настанени в УМБАЛ-Бургас. От ОДМВР-Бургас обясниха, че водачът на лекия автомобил с пловдивска регистрация - 21-годишен украински гражданин, постоянно пребиваващ в България, е застигнал и се е блъснал странично в движещия се в посока Поморие влекач с ремарке. Въведен бе обходен маршрут в посока Бургас: Ахелой - Каблешково - Лъка - пътен възел „Бургас - север\".  \r\nЗа около час движението при 73 км в посока Бургас на  АМ „Тракия“  се осъществяваше в една лента поради катастрофирал лек автомобил. При инцидента няма пострадали.", "date": "2018.08.11", "title": "Събота с катастрофи (ОБЗОР)"}
{"url": "http://www.focus-news.net/news/2018/08/11/2555276/varna-poveche-ot-30-detsa-vzeha-uchastie-v-initsiativata-risunka-na-asfalt-koyato-se-provede-v-selo-shkorpilovtsi-v-ramkite-na-natsionalnata-sedmitsa.html", "text": "Повече от 30 деца са взели участие в инициативата „Рисунка на асфалт“, която се проведе в село Шкорпиловци в рамките на Националната седмица на морето. Това съобщиха за  Радио „Фокус“ – Варна  от Община Долни чифлик. Децата са обагрили централния площад в селото, а темата, по която са рисували, е била „Морското дъно“. \r\nВсички деца, участвали в инициативата, са получили медали, грамоти и книжки. \r\nПрограмата на Националната седмица на морето продължава с Бирен фест, който предстои и тази вечер от 20.00 часа на Централния плаж в курортното селище. \r\nВ неделя от 17.30 часа ще се проведе конкурса „Принц и принцеса на Шкорпиловци 2018“ , а от 20.00 часа –  „Нептунова вечер“. \r\nНационалната седмица на морето е традиционна и се провежда всяка година през месец август. Организатори на инициативата са Община Долни чифлик, НЧ „Пробуда 1962“ – с. Шкорпиловци и НЧ „Изгрев 1919“- гр. Долни чифлик. \r\nМарияна ВАЛЕНТИНОВА", "date": "2018.08.11", "title": "Варна: Повече от 30 деца взеха участие в инициативата „Рисунка на асфалт“, която се проведе в село Шкорпиловци в рамките на Националната седмица"}
{"url": "http://www.focus-news.net/news/2018/08/11/2555273/the-washington-times-otnosheniyata-mezhdu-sasht-i-turtsiya-izlyazoha-izvan-kontrol.html", "text": "Някога силните връзки между Вашингтон и Анкара се влошиха значително през последните години заради спорове по стратегически въпроси, като например, нарастващата стратегическа близост на Турция с Русия, нейните уютни отношения с ислямистките играчи, както и все по-конспиративния, антиамерикански политически дискурс на Анкара. Но това, което може да доведе до трайно скъсване между двата съюзника от времето на Студената война, е съвсем различен и неочакван въпрос: Съдбата на американски пастор, на име Андрю Брънсън, пише  американското издание The Washington Times  в кратък анализ за кризата в отношенията между Вашингтон и Анкара, представен без редакторска намеса. \r\nПрез последните две години пастор Брънсън се очертава като може би най-високопоставената чуждестранна жертва на турската ислямистка „Партия на справедливостта и развитието“ и нейния дългогодишен лидер Реджеп Тайип Ердоган. Духовният водач на една евангелска църква в турския регион Измир, пастор Брънсън, от щат Северна Каролина, бе завлечен в широкомащабните репресии на правителството, които последваха след неуспешния опит за държавен преврат от юни 2016 г.. Сега той линее, задържан в Турция в продължение на близо осемнадесет месеца, официално обвинен във всичко, от членство в терористична организация до шпионаж срещу турската държава. \r\nПродължаващият арест на пастор Брънсън и липсата на достоверни доказателства срещу него направиха случая му обществена кауза, като многобройни групи за защита на правата на човека и активисти за гражданските права настояват за освобождаването му. От своя страна турското правителство флиртува с това, което някои наричат \"заложническа дипломация\" - използвайки пастор Брънсън като разменна монета в усилията си да осигури екстрадирането на спорния проповедник Фетулах Гюлен, който живее в Поконос, щата Пенсилвания и когото Ердоган обвини, че е организирал на опита за преврат през 2016 г. срещу него. \r\nПревод и редакция:", "date": "2018.08.11", "title": "The Washington Times: Отношенията между САЩ и Турция излязоха извън контрол"}
{"url": "http://www.focus-news.net/news/2018/08/11/2555279/varna-252-inspektsii-sa-izvarshili-sluzhiteli-osashtestvyavashti-darzhaven-zdraven-kontrol-prez-poslednata-sedmitsa.html", "text": "252 инспекции са извършили служители, осъществяващи държавен здравен контрол през последната седмица. Това съобщиха за  Радио „Фокус“ – Варна  от Регионалната здравна инспекция във Варна. В периода от 3 до 9 август във връзка със забраната за продажба на алкохолни напитки на лица под 18 години служители при здравната инспекция са извършили 11 проверки, като не са констатирани нарушения. 163 са извършените проверки във връзка със забраната за тютюнопушене в закрити обществени места, включително обществения транспорт, закритите работни помещения и на някои открити обществени места. Няма констатирани нарушения, допълниха от инспекцията. Издадени са пет предписания на обекти с обществено предназначение за задължителни хигиенни и противоепидемични мерки. \r\nМарияна ВАЛЕНТИНОВА", "date": "2018.08.11", "title": "Варна: 252 инспекции са извършили служители, осъществяващи държавен здравен контрол през последната седмица"}
{"url": "http://www.focus-news.net/news/2018/08/11/2555281/veliko-tarnovo-s-vodna-bitka-gradskiyat-uchenicheski-parlament-shte-otbelezhi-denya-na-mladezhta-12-avgust.html", "text": "С „Водна битка“ Градският ученически парламент ще отбележи Деня на младежта – 12 август. Това съобщиха за  Радио „Фокус“ – Велико Търново  от младежката организация. Събитието ще се състои на 12 август, от 19.30 часа пред Художествена галерия „Борис Денев“, до паметника „Асеневци“.  „Можете да си носите водни пистолети и всякакви подобни неща и не забравяйте са вземете със себе си и позитивното настроение“, приканват организаторите. \r\nМиналата година, Градски ученически парламент „въоръжи“ с 500 балона и водни оръдия участниците във „Водната битка“. Основното мото на събитието бе „НЕ на агресията“, Инициативата се организира за пета поредна година във Велико Търново. \r\nНадежда КРЪСТЕВА", "date": "2018.08.11", "title": "Велико Търново: С „Водна битка“ Градският ученически парламент ще отбележи Деня на младежта – 12 август"}
{"url": "http://www.focus-news.net/news/2018/08/11/2555278/plovdiv-festival-na-mladezhkoto-tvorchestvo-shte-se-provede-v-karlovo-na-15-avgust.html", "text": "Фестивал на младежкото творчество ще се проведе в Карлово на 15 август. Това съобщиха за  Радио „Фокус“ – Пловдив  организаторите на събитието. Фестивалът ще бъде открит в 10.00 часа в двора на Младежки информационен център – Карлово и ще продължи до 13.00 часа. Посетителите на събитието ще могат да разгледат изложба на младежки творби – рисунки и картини, и на ръчно изработени бижута. На място ще се проведе и творческа работилница за декупаж, озаглавена „От младежите за децата“. Организатори на Фестивала на младежкото творчество са Община Карлово, Младежкия информационен център в града, както и Местната комисия за борба с противообществените прояви на малолетните и непълнолетните. \r\nТони МИХАЙЛОВ", "date": "2018.08.11", "title": "Пловдив: Фестивал на младежкото творчество ще се проведе в Карлово на 15 август"}
{"url": "http://www.focus-news.net/news/2018/08/11/2555282/afp-desetki-sa-zaginali-pri-bombardirovki-v-petak-v-rayoni-kontrolirani-ot-buntovnitsite-v-siriya.html", "text": "Десетки са загинали при бомбардировки в петък в райони, контролирани от бунтовниците, предава  AFP . \r\nПо данни на базираната в Лондон Сирийска обсерватория за правата на човека при ожесточени бомбардировки на съседния на град Алепо град Орум ал-Кубра са загинали 41 цивилни граждани, включително 25 деца, други 12 са загинали в провинция Идлиб, между тях и три деца.  \r\nОбсерваторията  обвинява правителствените сили и подкрепящите ги руски войски, че са отговорни за бомбардировките край Алепо, докато  ударите в Идлиб е нанесла водената от САЩ коалиция. \r\nОколо 60 процента от територията на  провинция Идлиб се контролира от групировката „Хаят Тахрир ал-Шам“, доскорошен съюзник на „Ал Кайда“ в Сирия.  Юлиян Марков", "date": "2018.08.11", "title": "AFP: Десетки са загинали при бомбардировки в петък в райони, контролирани от бунтовниците в Сирия"}
{"url": "http://www.focus-news.net/news/2018/08/11/2555280/premierat-boyko-borisov-obeshta-darzhavata-da-napravi-taka-che-voennite-da-uchastvat-samo-v-ucheniya-a-ne-v-konflikti-obzor.html", "text": "Премиерът Бойко Борисов участва в тържественото събрание по случай 139-годишнината от създаването на Военноморските сили на Република България във Варна. В тържественото събрание участваха и командирът на Военноморските сили контраадмирал Митко Петев и началникът на отбраната генерал-лейтенант Андрей Боцев. В приветственото си слово той обеща държавата да направи така, че военните да участват само в учения, а не във войни. „Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави“, заяви Борисов и посочи, че международната обстановка е много сложна. Той призова политиците на всички нива да работят за недопускането на военни действия в Черноморския регион. „Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, подчерта Борисов. Той отбеляза, че страната ни е горда с Военноморските ни сили и с всички, които служат в Българската армия. Борисов обърна внимание на отличното представяне на българските военни в мащабните учения с международно участие и в съюзническите операции. “Провеждат се международни учения, които се поверяват в ръцете на български офицери и те се справят повече от прекрасно”, добави премиерът. \r\nПо-рано на тържествена церемония в зала 1 на Фестивалния и конгресен център-Варна 326 студенти от „Випуск 2018“ на Висшето военноморско училище „Никола Йонков Вапцаров“ получиха дипломи за завършено висше образование. Успех в кариерата и изключителни възможности за развитие пожела заместник-министърът на отбраната Анатолий Великов. „Днес е вашият голям паметен ден, за който мотивирано сте се готвили. Сигурен съм, че със заслужена гордост завършвате Висшето военноморско училище“, каза в обръщението си към студентите заместник-министър Величков. Той посочи, че основанията за тази гордост са образователната традиция, създадена през 137-годишната история с неуморния труд на преподавателския състав, постоянният ракурс към модерните тенденции и практики в морското дело, които успешно те претворяват и прилагат в обучението. Заместник-министърът на отбраната припомни, че дипломите от Висшето военноморско училище са с голямо международно признание и авторитет, а неговите възпитаници са търсени специалисти в известни морски държави като Великобритания, Германия, САЩ, Япония и др.  \r\nКомандирът на Военноморските сили контраадмирал Митко Петев пожела от името на военните моряци попътен вятър на дипломираните студенти. „Този ден завинаги ще остане в спомените на 326-те студенти, които направиха една от най-важните крачки в живота си. Пред развълнуваните погледи на приятели и роднини те написаха една глава от житейския си път, за да започнат нова“, отбеляза в словото си той. Гост на церемонията бе и народният представител от ПП ГЕРБ - Варна Таня Петрова. Днес своите дипломи за завършена образователно-квалификационна степен „бакалавър” получиха 280 студенти по специалностите: „Корабоводене”, „Експлоатация на флота и пристанищата“, „Мениджмънт на водния транспорт”, „Корабни машини и механизми”, „Електрообзавеждане на кораба”, „Корабна радиоелектроника”, „Технология и управление на флота и пристанищата” и „Технология на кораборемонта“. Дипломи получиха и 46 студенти от магистърските програми по специалностите: „Логистика“, „Корабоводене”, „Мениджмънт на водния транспорт“, „Управление на пристанищата“, „Информационни и комуникационни технологии в морската индустрия“, „Корабни машини и механизми” и „Електрообзавеждане на кораба”. \r\nЗа първи път в историята на Морското училище двама студенти са първенци на випуска. Кристиян Пенев и Павел Желев завършват бакалавърската програма по специалност „Корабоводене” с пълно отличие. Те бяха наградени от заместник-министъра на отбраната Анатолий Величков със знак на Министерството на отбраната .", "date": "2018.08.11", "title": "Премиерът Бойко Борисов обеща държавата да направи така, че военните да участват само в учения, а не в конфликти (ОБЗОР)"}
{"url": "http://www.focus-news.net/news/2018/08/11/2555113/burgas-mezhdunaroden-turnir-po-tenis-na-masa-za-hora-s-uvrezhdaniya-i-veterani-shte-se-provede-v-zala-boycho-branzov.html", "text": "Международен турнир по тенис на маса за хора с увреждания и ветерани ще се проведе в зала „Бойчо Брънзов“. Участие ще вземат състезатели от 5 държави – Турция, Гърция, Русия, Румъния и България. Това съобщиха от пресцентъра на  Община Бургас . Надпреварата ще се проведе в събота и неделя, съответно от 10.00 и от 09.30 часа. Oрганизатор е Спортен клуб „Глухи и ветерани“, с подкрепата на Община Бургас. Състезателите ще спорят за отличията, разпределени в 5 групи по възраст. След това е надпреварата по двойки и накрая е откритият турнир. Призьорите в петте възрастови групи ще бъдат наградени с купи и медали.За отличилите се в турнира са предвидени парични награди. Първенецът ще получи 200 лева, вторият - 100 лева, а третият - 50 лева.", "date": "2018.08.11", "title": "Бургас: Международен турнир по тенис на маса за хора с увреждания и ветерани ще се проведе в зала „Бойчо Брънзов“"}
{"url": "http://www.focus-news.net/news/2018/08/11/2555277/tass-balgarskiyat-premier-prizova-polititsite-da-ne-dopuskat-voenen-konflikt-v-cherno-more.html", "text": "Българският премиер Бойко Борисов призова политиците да не допускат военен конфликт в Черно море, предава  TACC . \r\n„Дунав и Черно море се оформят като зона на изключителен конфликт и бългаските политици са длъжни да положат много усилия на всички равнища, за да не допуснат военни действия в Черно море“, заяви Бойко Борисов на тържествено събрание, посветено на 139 години от създаването на Българските военноморски сили във Варна. \r\n„Използване всички сили и енергия  на дипломацията, за да съхраним мира, да участваме в учения, а не да воюваме“, отбеляза българският премиер .  Юлиян Марков", "date": "2018.08.11", "title": "ТАСС: Българският премиер призова политиците да не допускат военен конфликт в Черно море"}
{"url": "http://www.focus-news.net/news/2018/08/11/2555063/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Създаването на бъдещите американски космически сили, военните учения в Македония, американските санкции върху Китай и съдебният процес срещу бившия председател на предизборния щаб на Доналд Тръмп, Пол Манафорт, са сред водещите теми в американския печат в петък на 10 август.  Американският космонавт-ветеран и един от малцината стъпвали на луната хора Бъз Олдрин приветства предложението на президента на САЩ Доналд Тръмп за създаване на космически сили като отделно разклонение на въоръжените сили на  страната, наричайки го „огромен скок в правилната посока“, пише  The Hill. \r\n„Космическите сили са огромен скок в правилната посока“, заяви пенсионираният космонавт, перифразирайки известната фраза на първия човек, кацнал на луната Нийл Армстронг: „Една малка стъпка за човека – един огромен скок за човечеството“. \r\nПо-рано министерството на отбраната публикува доклад, в който описа детайлно установяването на космически сили до 2020 г. \r\nОлдрин, който е вторият човек, стъпвал на луната и по-рано е подкрепял космическите инициативи на Тръмп.  По-рано тази година американският президент подписа нова директива, целяща завръщането на американските космонавти на естествения спътник на земята. \r\n***   Около 200 войници от мироопазващата мисия на САЩ в Косово стрелят с пушки, гранатомети и ракети в рамките на 20-дневни маневри в Македония, които могат да се приемат като подготовката за значително по-големи учения в страната, пише официалният печатен орган на американската армия    Stars and Stripes. \r\nНа полигона „Криволак“ южно от Скопие служещите в Трета рота на 61-ви кавалерийски полк на армията на САЩ имат възможността да „наточат“ своите умения с оръжието по време на учения, включващи стрелба с противотанкови ракети от движещи се джипове „Хъмви“. есетки войници от 126 масачузетски въздушно-десантен полк също участват, стреляйки с тежки картечници от хеликоптери „Блек Хоук“ по цели. \r\nМаневрите, които приключват на 20 август, целят да демонстрират, че полигонът е подходящ и за по-големи учения, каквито са планирани следващата година с участието на повече от 1000 войници от САЩ и Македония, твърдят източници от американската армия. \r\nОгромният обект дава подобни възможности за тренировка като „Графенвор“ в Германия, но е на три часа път от Косово, където няма място войниците да засилват възможностите си. \r\n„Това изгражда увереност, която наистина ще увеличи смъртоносността ни, ако се изправим срещу заплаха“, заяви подполковник Доналд Браман, командир на 61-ви кавалерийски полк. \r\nВойниците от Колорадо са част от 600-те войници, които представляват американския дял от мироопазващите сили на НАТО в Косово. Двумилионната нация обяви своята независимост от Сърбия през 2008 г., не е призната от нея и оттогава напрежението остава високо.  \r\n„Полигонът край Косово ще позволи на войниците ни да се връщат бързо на пост, ако изникне нещо“, заяви полк. Ник Дучич, командир на многонационалната бойна група, която отговаря за сигурността на Източно Косово. „Когато „Криволак“ бъде възстановен напълно, в него ще може да провежда маневри цяла механизирана бригада от няколко хиляди души“, допълни той. \r\n„Построен преди 70 години обектът е използван от югославската армия за учения с тежки оръдия и за въздушни десанти, което го прави перфектен за съюзнически учения“, заяви Патрик Енрикез, заместник-председател на Отдела за отбранително сътрудничество в американското посолство в Скопие.  „Ние винаги търсим място, където да тренираме армията си.  Наблюдаваме „Криволак“ като алтернатива, но и като решение“, допълни той. \r\n***  Заместник-министърът на земеделието на Китай Хан Юн заяви, че митата върху селскостопанската продукция, внасяна от САЩ, няма да повлияят на Китай, защото той ще може да купува въпросните стоки от други места по света, пише   Washington Examiner.  \r\n„Тези мита ще доведат до голямо намаляване на селскостопанския внос от САЩ в Китай“, заяви министърът. „Но влиянието върху нас ще е ограничено, защото имаме много източници на внос. Ако между Пекин и Вашингтон избухне търговска война, другите държави ще имат желание и възможност да заменят дела на американската земеделска продукция на китайския пазар“, уточни той. \r\nХан Юн предупреди, че решението да се превключат вносителите на земеделска стока ще навреди дългосрочно единствено на американските фермери. „Веднъж, след като другите страни станат вносители на които може да се разчита, на САЩ ще им бъде трудно да се върнат на нашия пазар“, допълни той. \r\n***  Съдебният процес по случая за банкови измами и укриване на данъци на бившия председател на предизборния щаб на президента на САЩ Доналд Тръмп Пол Манафорт е прекъснат ненадейно без представени причини, пише   USA Today. \r\nСъдия Т.С.Елис след разговор на закрити врати с прокурорите и защитата разпусна съдебните заседатели и не разкри причина за новото отлагане на процеса.  Тя ги помоли да не обсъждат случая помежду си или с други лица докато не се появят нови доказателства по делото.  \r\nЕлис също така напомни, че обвиняемият се смята за невинен по всичките 18 обвинения срещу него до доказване на противното. \r\n***", "date": "2018.08.11", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/11/2555065/sport-mirela-demireva-specheli-srebaren-medal-na-evropeyskoto-parvenstvo-v-berlin.html", "text": "Мирела Демирева спечели сребърния медал в скока на височина на Европейското първенство по лека атлетика в Берлин. Демирева успя да скочи 2 метра от третия си опит, което ѝ отреди второто място. Тя бе на косъм от това да остане извън първата тройка, след като реши да пропусне скачането на 196 и 198 сантиметра и да се пробва директно на 200, преди това преминавайки 194 сантиметра от втория си опит. Златният медал спечели световната шампионка Мария Ласицкене, която също скочи 2 метра, но от втори опит, което ѝ отреди първото място.", "date": "2018.08.11", "title": "Спорт: Мирела Демирева спечели сребърен медал на Европейското първенство в Берлин"}
{"url": "http://www.focus-news.net/news/2018/08/11/2555064/predstoyashti-sabitiya-v-stranata-za-11-avgust-agentsiya-fokus.html", "text": "*** \r\nОт 10.00 часа до 14.00 часа в парк „Света Троица“ ще се проведе „Зелената библиотека“ на Столична библиотека.  \r\n*** \r\nОт 11.30 часа зам.-кметът по направление транспорт Евгени Крусев  ще провери ремонта на кръстовището при Ректората на Софийския университет на бул. „Васил Левски“ – бул. „Цар Освободител“.   \r\n*** \r\nОт 18.00 часа на Лятната естрада в Борисовата градина ще се проведе Детска лятна акордеонна академия, част от Лятната културна програма на Столична община. \r\n*** \r\nОт 21.00 часа в парк „Родина“ ще бъде излъчен филмът „Корпус за бързо реагиране“.  \r\n*** \r\nОт 10.00 часа в зала „Бойчо Брънзов“ ще се проведе състезание от Международния турнир по тенис на маса за хора с увреждания и ветерани.  \r\n*** \r\nОт 15.00 часа до 20.00 часа на пл. „Тройката“ ще бъде обособена специална NESCAFÉ® 3in1 зона за презареждащи приключения. От 19.00 часа ще се състои концерт с участието на Pavell & Venci Venc', 4Magic,  Ева Пармакова и др.  \r\n*** \r\nОт 19.00 часа на Пристанище-Бургас ще се състои церемонията по откриването на надпреварата във ветроходната регата „Кор Кароли“.  \r\n*** \r\nОт 10.00 часа в Зала 1 на Фестивален и конгресен център – Варна зам.-министърът на отбраната Анатолий Величков ще участва в церемонията за връчване на дипломите на студентите от „Випуск 2018” на Висшето военноморско училище (ВВМУ) „Н. Й. Вапцаров”.  \r\n*** \r\nОт 18.00 часа в Зала 1 на Фестивален и конгресен център – Варна ще започне тържеството, посветено на 139-ата годишнина от създаването на Военноморските сили (ВМС). Заместник-министърът на отбраната Анатолий Величков и началникът на отбраната генерал Андрей Боцев ще поздравят личния състав на ВМС по повод празника и ще наградят военнослужещи и цивилни служители, отличили се с висок професионализъм при изпълнение на задълженията си и допринесли за издигане на авторитета на военния ни флот. \r\n*** \r\nОт 18.00 часа в с. Горна Липница ще се проведе закриваща изложба на Арт резиденция „Старото училище”. \r\n***  \r\nОт 21.00 часа на  крепост „Царевец“ в рамките на  Трети сезон на българските оперни театри „Сцена на вековете“ Театрално-музикален продуцентски център – Варна ще представи операта „Джокондата“ от Алмикаре Понкиели.  \r\n*** \r\nОт 16.00 часа в района на местността „Войводин дол“, край прохода „Вратцата“, областният комитет на ВМРО-Враца организира събор „Войводска вечер“,  посветен на 115-ата годишнина от Илинденско-Преображенското въстание.  \r\n***  \r\nОт 10.30 часа на мегдана в Боженци, посетителите на резервата безплатно ще могат да се включат в Уъркшоп по народни танци. \r\n***  \r\nОт 10.00 часа в Исторически музей – Горна Оряховица започва инициативата „семейни съботи“.  \r\n*** \r\nОт 11.00 часа в къща музей „Ванга“ ще бъде отслужен църковен ритуал, с който ще бъде отбелязана 22-та годишнина от кончината на петричката пророчица.  \r\n*** \r\nОт 9.30 часа в село Асеново, община Никопол, ще се проведе осмото издание на Международния кулинарно-фолклорен фестивал „Банатски вкусотии - традициите на моето село“.  \r\n*** \r\nОт 19.00 часа в залата на Народно читалище „Просвета 1888“ легендарната артистка Стоянка Мутафова ще разкаже искрено и с чувство за хумор за себе си и за хората, с които е живяла и работила. \r\n*** \r\nОт 18.00 часа в местността „Балталъка“ в с. Малко Кадиево ще се състои празник на сокола.  \r\n*** \r\nОт 13.30 часа в спортната зала до стадион „Георги Бенковски” ще бъде открит 32-рият Международен шахматен турнир.", "date": "2018.08.11", "title": "Предстоящи събития в страната за 11 август (Агенция „Фокус“)"}
{"url": "http://www.focus-news.net/news/2018/08/11/2555067/sport-manchestar-yunayted-pobedi-lestar-s-21.html", "text": "Отборът на Манчестър Юнайтед победи Лестър с 2:1 в първия мач от първия кръг на английската „Висша лига“. На стадион „Олд Трафорд“ попаденията за победителите отбелязаха Пол Погба в 3-ата минута и Люк Шоу в 83-ата. Джейми Варди вкара почетно попадение за Лестър във втората минута на добавеното време. Така Манчестър Юнайтед открива сезона с победа и дава началото на английското първенство. В събота и неделя ще се изиграят останалите мачове от първия кръг.", "date": "2018.08.11", "title": "Спорт: Манчестър Юнайтед победи Лестър с 2:1"}
{"url": "http://www.focus-news.net/news/2018/08/11/2555071/premierat-boyko-borisov-shte-sledi-za-kachestvenoto-izpalnenie-na-infrastrukturnite-obekti-vav-varna-obzor.html", "text": "Министър-председателят Бойко Борисов ще следи за качественото изпълнение на инфраструктурните обекти във Варна. Днес премиерът инспектира строителните и ремонтни работи заедно с кмета Иван Портних и министъра на финансите Владислав Горанов. Обиколката започна от бул. „Васил Левски“ – най-големият инфраструктурен проект в града, като за изграждане на новото трасе от ул. „Подвис“ до ул. „Девня“ правителството отпусна 80,5 млн. лв. Ремонтът на съществуващата част от булеварда пък се финансира по проект по ОП „Региони в растеж“. След завършване на булевард „Васил Левски“ ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. Премиерът Борисов отбеляза, че става дума за изключително сложно съоръжение и подчерта, че е важно да се строи качествено. „Сроковете си летят. Изключително сложно съоръжение, малко им се карах, че го бавят и го минах целия. От ремонтите до момента, които сме направили, е видно, че всичко е прекрасно. Десетки метри са пилоните по „Левски“, дори да има 100-годишна вълна да няма опасност. Както съм им се накарал до 3-4 месеца това ще го завършат, ще следя и аз изкъсо\", каза премиерът. След това обиколката продължи с оглед на ремонтните дейности за пробива на бул. „Сливница“, за който Министерският съвет отпусна 4,5 млн. лв. Там ще бъде изграден и паркинг до парк-музея „Владислав Варненчик“. С реализирането на проекта ще бъде осигурен бърз достъп до автомагистрала „Хемус“.   \r\nВеднага след това Бойко Борисов и кметът Иван Портних посетиха район „Аспарухово“, където са завършени ремонтът и разширението на ул. „Мара Тасева“, а в момента се ремонтира бул. „Народни будители“. Премиерът бе запознат на място и с проекта за изграждане на рибарско пристанище в района на Карантината. Тази седмица геодезисти подадоха сигнал, че в рамките на проекта ще бъде допуснато застрояване на плажа, което от общината и регионалното министерство опровергаха. Според премиера обаче не става дума за плаж, а за камънаци и змиярник и ако жителите на града не го искат - оставят „бурена, както си е и не го закачаме“. „Ако варненци искат, ще се направи рибарско пристанище, както направихме на много други места като в Поморие и Созопол“, коментира премиерът. Според него рибарското пристанище трябва да се развие като тези в Поморие, Созопол и Приморско. Борисов каза още, че трябва да има място, където рибарите да си сложат хладилници, а ресторанти и домакини да могат си купуват прясна риба, извадена току-що от морето при спазване на всички санитарни карантинни норми.  \r\nРаботи се и за изместването на тежкия трафик от и към пристанищната зона, стана ясно още при посещението на премиера в „Аспарухово“.  Премиерът добави, че Варна е рядко красив град и с малко в него може да се направи така, че да стане още по-хубав.  \r\nМного снимки с премиера си направиха възпитаниците на Детската-юношеската школа на ФК „Спартак“, които благодариха за подкрепата за стадиона. От своя страна Борисов заяви, че държавата може да отделя по 1 млн. лева годишно за детско-юношеските футболни клубове в „А“ група. В началото на август Министерски съвет взе решение за отпускане на 1 398 000 лв. на Община Варна за реализиране на проект „Основен ремонт и реконструкция на съществуващите трибуни и терени на стадион „Спартак“. Добрата новина дойде, след като ФК „Спартак“ отново стъпи във владение на своя клубен стадион. Със средствата, отпуснати от държавата, ще бъде подменено тревното покритие, ще бъдат изградени нова трибуна, съблекални, поливна и противопожарна системи, ВиК и ел. инсталации, които са компрометирани. „Футболните хора трябва да направят нещо“, коментира премиерът по повод необходимостта от финансиране за базите. \r\nПопитан за изграждането на автомагистрала „Хемус“, министър-председателят Борисов заяви, че предстои да бъдат пуснати пътищата около Провадия, както и първа копка на участъка Белокопитово-Търговище.", "date": "2018.08.11", "title": "Премиерът Бойко Борисов ще следи за качественото изпълнение на инфраструктурните обекти във Варна (ОБЗОР)"}
{"url": "http://www.focus-news.net/news/2018/08/11/2555073/sport-ivet-lalova-se-klasira-za-final-na-200-metra.html", "text": "Ивет Лалова се класира за финала на 200 метра на Европейското първенство по лека атлетика в Берлин. Тя завърши втора в първия полуфинал и по този начин се класира за битката за златото. Лалова спря хронометъра на 22.63 секунди, което е и третото най-добро време от полуфиналите. Другата българска представителка в Берлин Инна Ефтимова не успя да се класира за финала, завършвайки на последно място в третия полуфинал.", "date": "2018.08.11", "title": "Спорт: Ивет Лалова се класира за финал на 200 метра"}
{"url": "http://www.focus-news.net/news/2018/08/11/2555066/tass-severna-koreya-othvarli-vsichki-predlozheniya-na-sasht-za-yadreno-razorazhavane.html", "text": "Северна Корея е отхвърлила нееднократните предложения на САЩ за ядрено разоръжаване, в това число и изработването на точен времеви график за процеса, съобщава американският телевизионен канал „CNN“, като се позовава на дипломатически източници, предава  ТАСС . \r\nСпоред единия източник, САЩ са правили и продължават да правят на Северна Корея „конкретни предложения за пристъпване към и довеждане до край на пълна и удостоверима денуклеаризация“. Пхенян, в конфиденциален маниер, е отхвърлил всички тези предложения, описвайки ги като „гангстерски по своята същност“. Северна Корея настоява, че ядреното ѝ разоръжаване трябва да бъде предшествано от отмяна на санкциите, наложени от САЩ, както и от подписване на мирен договор.  Йонислав Дочев", "date": "2018.08.11", "title": "ТАСС: Северна Корея отхвърли всички предложения на САЩ за ядрено разоръжаване"}
{"url": "http://www.focus-news.net/news/2018/08/11/2555074/sputnik-iranska-balistichna-raketa-e-preletyala-nad-ormuzkiya-protok-po-vreme-na-voenno-uchenie.html", "text": "Когато Иранските военноморски сили са се обучавали за операция за евентуалното затваряне на стратегическия Ормузки проток през миналата седмица, ислямската революционна гвардия тихомълком е тествала балистична ракета над същия проток, според информация на американски разузнавателни сателити, предава  Sputnik . \r\n„Fox News“ съобщи в петък, че иранските сили са изстреляли ракета „Фатех-110“, Модел 3, по време на широкомащабните военноморски учения на Иран, цитирайки информация от разузнавателен сателит на САЩ и трима високопоставени членове на американската администрация, запознати с въпроса. Предполага се, че това е първият ракетен тест на Техеран за тази година. \r\nРакетата е била изстреляна от Бандар-е-Джаск, провинция Хормозган в югоизточната част на Иран, и е прелетяла над 160 км над Ормузкия проток преди да се приземи в пустиня на иранска територия. \r\n„Пределно ясно ни е, че използваха това учение, за да ни изпратят съобщение, че докато подхождаме със санкции, те все пак имат възможности“, заяви американският генерал Джоузеф Вотел, началник на централното командване на САЩ, пред журналисти в сряда в Пентагона.   Йонислав Дочев", "date": "2018.08.11", "title": "Sputnik: Иранска балистична ракета е прелетяла над Ормузкия проток по време на военно учение"}
{"url": "http://www.focus-news.net/news/2018/08/11/2555075/306-narusheniya-sa-konstatirani-v-parvite-chasove-na-spetsializiranata-politseyska-operatsiya-za-kontrol-na-patnoto-dvizhenie-obzor.html", "text": "306 нарушения са констатирани в първите часове на специализираната полицейска операция за контрол на пътното движение. Проверени са 182 лица и 138 моторни превозни средства.  \r\nДо 16 часа екипите са издали 30 фиша, 10 електронни фиша, 15 акта за установено нарушение и 5 принудителни административни мерки. На един водач е отнето свидетелството за управление на МПС, освен това са установени 12 лица от криминалния контингент. Най-честото нарушение е за скорост.  \r\nОперацията започна тази сутрин. Акцент в нея са агресивните водачи, движещите се в пакет, шофиращите в аварийната лента. Проверки са предвидени за употреба на алкохол и наркотични вещества, на място екипите следят и за неправилно превозване на оръжие. Проверките в днешния ден са съсредоточени по автомагистрала „Тракия“. Те ще продължат и и дните дни, когато екипи ще има по основните пътни артерии на страната. Освен това водачите ще бъдат следени и от хеликоптер на ГДГП.", "date": "2018.08.11", "title": "306 нарушения са констатирани в първите часове на специализираната полицейска операция за контрол на пътното движение (ОБЗОР)"}
{"url": "http://www.focus-news.net/news/2018/08/11/2555283/komentari-v-nyakoi-ot-osnovnite-amerikanski-izdaniya-za-krizata-v-otnosheniyata-mezhdu-sasht-i-turtsiya-agentsiya-fokus.html", "text": "Една от водещите теми в американската преса през последните дни е кризата в отношенията между дългогодишните съюзници в рамките на НАТО САЩ и Турция, в рамките на която Вашингтон наложи санкции срещу двама турски министри и увеличи вносните мита върху стоманата и алуминия от Турция двойно. Агенция „Фокус“ представя четири материала на някои от водещите печатни издания в САЩ.  \r\n*** \r\nАвторитетният либерален ежедневник  The New York Times  публикува статия, изпратена Реджеп Тайип Ердоган, в която турският лидер първо отбелязва моменти дългата история на сътрудничество между двете страни, след което констатира, че през последните години връзките между Анкара и Вашингтон са поставени на изпитание от разногласия по теми, като отказа на САЩ да предаде на Турция ислямския проповедник Фетулах Гюлен, , подкрепата на Вашингтон за въоръжените формирования на сирийските кюрди, и искането на САЩ за освобождаване на християнския пастор Андрю Брънсън, срещу когото турският съд е завел дело за връзки с терористични групировки и шпионаж и който стана повод за въвеждането на американските наказателни мерки. \r\nНакрая Ердоган отбелязва, че Турция многократно е доказвала, че може да се погрижи за собствените си работи, дори при несъгласието на Вашингтон, както е показала с военните си операции в Кипър през 1974-а година и в Сирия през 2016-а и 2017-а година. \r\nТурският президент предупреждава, че „едностранните действия срещу Турция от страна на САЩ ще доведат единствено до подкопаване на американските интереси и сигурност. Преди да е станало твърде късно, Вашингтон трябва да се откаже от погрешната идея, че нашите отношения могат да бъдат асиметрични и да се примирят с факта, че Турция има алтернативи. Неуспехът да се обърне тази тенденция на едностранчивост и неуважение ще ни принуди да започнем да търсим нови приятели и съюзници“. \r\n*** \r\nКонсервативното издание  Washington Examiner  пък алармира за възможни лоши последствия за Америка от развалянето на дългогодишния съюз с Турция и призовава американския президент Доналд Тръмп за сдържаност. По мнението на автора Том Роган, президентът на САЩ „играе рискована игра като натрива лицето на Ердоган в неговите икономически затруднения“ и същевременно се надява, че това няма да повлияе на по-широките контури на американско-турските отношения. В материала се отбелязва, че турският държавен глава ще се насочи към по-тесни отношения с Русия, което ще бъде използвано от Владимир Путин, за да направи своята страна новия господар на Близкия Изток с подкрепата на Анкара и за нанасяне на удар по южния фланг на НАТО. \r\nАвторът посочва още, че новото правителство на Ердоган се крепи на ултранационалистическата „Партия на националистическото действие“, която е и крайно антиамериканска и това прави вероятността този лош период да се превърне в пълномащабна криза още по-голяма. \r\nВ заключение от изданието съветват американския президент да се опита да изясни ситуацията на Ердоган чрез разговори и да му предложи по-голямо американско-турско сътрудничество срещу Русия, но това може да се случи, според автора на материала, само ако Тръмп намери тънкия баланс между натиска и диалога. \r\n*** \r\nОт  либералния вестник The Washington Post  акцентират върху икономическия аспект на кризата в отношенията между САЩ и Турция и най-вече на решаващото влияние на \"туийт\" от американския президент Доналд Тръмп в „Туитър“ за разразилата се икономическа криза. Голямо внимание се обръща на срива на турската валута с 18% от стойността й за един ден.  Изданието отбелязва, че Ердоган е турския народ да обмени валутата и златото си в лири, но това не е довело до успокояване на инвеститорите. В материала се цитират мнения на анализатори, които отхвърлят „оплакванията“ на турския президент за водена от чужбина „икономическа война“ и настояват, че кризата е резултат от стопанската политика, водена от Анкара. От Washington Post обаче не са съгласни и смятат, че основен виновник за „плъзгането бързо надолу на турската лира“ е американският президент, който вече е натрупал сериозен опит  в използването на икономическа сила като политическо оръжие за удар по чужди сили, като например, Северна Корея, Иран, Русия, Китай и др. \r\nВестникът отбелязва още ,че Тръмп е получил възможността да удвои на санкциите срещу Турция, благодарение на ключов търговски закон на име „Раздел 232“, който дава много широки правомощия да вдига и сваля вносните мита, когато сметне, че това е свързано с националната сигурност на САЩ. \r\n*** \r\nВ друго  авторитетно издание от американската столица – Washington Times , отбелязват интересния факт, че „някога силните връзки между Вашингтон и Анкара се влошиха значително през последните години заради спорове по стратегически въпроси, като например, нарастващата стратегическа близост на Турция с Русия, нейните уютни отношения с ислямистките играчи, както и все по-конспиративния, антиамерикански политически дискурс на Анкара. Но това, което може да доведе до трайно скъсване между двата съюзника от времето на Студената война, е съвсем различен и неочакван въпрос: Съдбата на американски пастор, на име Андрю Брънсън. В материала накратко се разказва историята на евангелисткия отец и се подчертава тежката му съдба. Изданието отбелязва, че освобождаването на пастора е станало обществена кауза в САЩ, като множество правозащитни организации са се заели с нея. \r\nАвторът на статията смята, че Анкара иска да използва Андрю Брънсън като разменна монета в усилията си да осигури екстрадирането на ислямския проповедник Фетулах Гюлен в Турция. \r\nПревод и редакция:", "date": "2018.08.11", "title": "Коментари в някои от основните американски издания за кризата в отношенията между САЩ и Турция ( Агенция „Фокус“ )"}
{"url": "http://www.focus-news.net/news/2018/08/11/2555076/reuters-donald-tramp-e-provel-telefonen-razgovor-s-emanyuel-makron-posveten-na-targoviyata-i-sigurnostta.html", "text": "Президентът на САЩ Доналд Тръмп в петък обяви, че е провел телефонен разговор с френския си колега Еманюел Макрон като основните теми са били сигурността и търговията, предава  Reuters . \r\n„Проведох много добър телефонен разговор с Еманюел Макрон, президент на Франция. Обсъдихме различни проекти, в частност сигурността и търговията“, написа Тръмп в социалната мрежа „Туитър“. \r\nАмериканският президент, който е на ваканция в голф клуба си в Ню Джърси, не разкри кога е бил проведен разговорът.  Йонислав Дочев", "date": "2018.08.11", "title": "Reuters: Доналд Тръмп е провел телефонен разговор с Еманюел Макрон посветен на търговията и сигурността"}
{"url": "http://www.focus-news.net/news/2018/08/11/2555077/emsc-zemetresenie-s-magnitud-48-po-skalata-na-rihter-e-registrirano-v-yaponiya.html", "text": "Земетресение с магнитуд 4.8 по скалата на Рихтер е регистрирано в региона на остров Хоншу, Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 06:11 часа местно време (00:11 часа българско време) на дълбочина от 40 км. Епицентърът е на 260 км югоизточно от град Фукушима. \r\nЗасега няма данни за жертви и материални щети.  Йонислав Дочев", "date": "2018.08.11", "title": "EMSC: Земетресение с магнитуд 4.8 по скалата на Рихтер е регистрирано в Япония"}
{"url": "http://www.focus-news.net/news/2018/08/11/2555079/na-14-avgust-zapochva-eksploatatsiyata-na-parvoto-troleybusno-trase-koeto-se-izgrazhda-v-sofiya-ot-17-godini-nasam-obzor.html", "text": "На 14 август започва експлоатацията на първото тролейбусно трасе, което се изгражда в София от 17 години насам. Това стана ясно от думите на  \r\nзам.-кметът на София по направление „Транспорт и транспортни комуникации“ Евгени Крусев, който в петък провери  изграждането на новото тролейбусно трасе  по линия 5 в ж.к. „Младост“ 2. Новата отсечка е дълга 700 м като ще удължи линията на тролейбус 5 с една спирка като ще стига до „колелото“, където обръща автобус 30, а старото „колело“ ще остане резервно. Изпълнител на проекта е Общинското дружество „Столичен електротранспорт“, а необходимите средства за цялостното изграждане му изграждане са 600 хил. лв.   \r\nЗам.- кметът каза също, че на 13 август (неделя) се затваря бул. „България“ между бул. „Иван Ев. Гешов“ и бул. „Гоце Делчев“ в посока кв. „Бояна“. По думите му това ще доведе до затруднения в трафика и затова призовава хората от следващата седмица да ползват трамвайна линия 7, тъй като тя ще преминава абсолютно безпрепятствено през зоната на ремонта.   \r\nТази събота и неделя се затваря кръстовището на „СУ. Св. Климент Охридски“, което ще бъде ремонтирано в рамките на 48 часа, а следващия уикенд - на 18 и 19 август, се затваря бул. „Кристофор Колумб“, който също трябва да бъде преасфалтиран цялостно, като там движението отново ще бъде затворено.  \r\nОт понеделник, 13 август, започва и ремонтът по бул. „Арсеналски“, който ще бъде на стойност 1,5 млн. лв. Движението там няма да бъде спирано, а ще бъде стеснявано в определен участък. Движението ще бъде двупосочно в едното платно за движение, като реконструкцията ще бъде съобразена с тролейбуса, който ще минава през бул. „Петко Тодоров“, ул. „Бяла Черква“, бул. „Арсеналски“ и бул. „Черни връх“. Изпълнител на проекта е Общинското дружество „Столичен електротранспорт“, а бюджетът, който е необходим за извършване на ремонтните дейности е на стойност  1,5 млн. лв. От понеделник първоначално ще се започне с работа по премахване на старата настилка, бордюри и тротоари, които трябва цялостно да се рехабилитират. Там ще се слагат основите и на контактната мрежа. От Столична община очакват тролейбусното трасе по бул. „Арсеналски“ до края на годината да бъде готово, а срокът за реконструкция на булеварда е до 15 септември“, посочи още той.  \r\nДаяна ДЮЛГЕРОВА", "date": "2018.08.11", "title": "На 14 август започва експлоатацията на първото тролейбусно трасе, което се изгражда в София от 17 години насам (ОБЗОР)"}
{"url": "http://www.focus-news.net/news/2018/08/11/2555072/sputnik-venetsuelskata-opozitsiya-nareche-tvardeniyata-za-uchastie-v-napadenieto-nad-nikolas-maduro-lazha.html", "text": "Венецуелската опозиционна партия „Справедливост на първо място“ обяви в петък, че твърденията на държавните власти, че тя стои зад нападението над президента на Венецуела Николас Мадуро, са лъжи, предава  Sputnik . \r\nПо-рано през седмицата венецуелски съд издаде заповеди за арест на опозиционните депутати Хулио Боргес и Хуан Рикуесенс заради предполагаемото участие в опита за убийство на Николас Мадуро. \r\n„Отхвърляме лъжите и клевети, които режимът на Николас Мадуро използва, за да ни свърже към съмнителните действия, в които венецуелците не вярват. Венецуела и светът знаят, че „Справедливост на първо място“ изисква единствено придържане към конституцията и свободни избори, които ще помогнат да се спаси суверенитетът на хората и започването на реконструкцията на държавата“, заявиха от партията в изявление.  Йонислав Дочев", "date": "2018.08.11", "title": "Sputnik: Венецуелската опозиция нарече твърденията за участие в нападението над Николас Мадуро лъжа"}
{"url": "http://www.focus-news.net/news/2018/08/11/2555078/the-times-pravoto-na-osmivane-e-klyuchovo-za-svobodata-na-slovoto.html", "text": "В тези притеснителни времена за свободата на словото, две произведения си струва да се прочетат. И двете са от 18-ия век. През 1729 година сатирикът Джонатан Суифт публикува „Скромно предложение за превенция на децата на бедни хора от това да бъдат товарза  родителите или страната си“ и „За това да ги направим полезни за публиката“. Предложението на Суифт е ирландските гладуващи хора да изяждат бебетата си. Тридесет години по-късно френският сатирик Волтер публикува „Кандидат или Оптимизъм“. На пръв поглед роман, Кандидатът следи прогреса на пътя на първоначално невинен млад мъж през живота и е история за страст, война, сифилис, земетресения и религиозно двуличие. Много написани фрази оцеляват, най-известната от които, „Всичко е за най-доброто в този най-добър от всички възможни светове“ и „Нека да изядем йезуит“. И двете публикации са обидни в най-крайния вариант. И двете са сурови и никоя от тях не е била „интелигентна“, „конструктивна“ или „внимателна“. Волтер се присмива на Господ и на тези, които вярват в Него. Суифт ефективно визира английските варвари и тяхното отношение към Ирландия. Нито една от работите не съдържа нещо, което може да се нарече наистина аргумент. Нито една не е предизвикала рационален дебат. Нито една не е представлявала уважителен опит за започване на публично обсъждане. Те просто са изказвали мнението си. Това пише британският журналист Матю Перис във водеща статия за британският вестник  The Times , която Агенция „Фокус“ публикува без редакторска намеса. \r\nИ двете книги са били широко неодобрявани, невероятно успешни, никога забравени и оспоримо по-влиятелни от милиони думи от конструктивни дебати. Присмехът, гневът, подигравката, дори омразата, са дълбоко вплетени в начина, по който съревноваващи се вярвания, идеи и практики се борят в едно свободно общество и може толкова успешно да отстраните осмиването от свободата на словото, колкото и солта от сандвич с осолено говеждо. \r\nВижте: Не ми пука за политиката на Борис Джонсън, неговото поведение или неговите амбиции за висок пост. Мисля, че преценката му е непостоянна, лоялността му липсваща, базовата му компетентност недостатъчна и връзката му с истината своенравна. И ако той иска да води национална политическа партия, тогава да сравнява мюсюлманските жени, които носят пълно забраждане с банкови престъпници и пощенски кутии не е начинът да го постигне. Като сериозен играч в сериозната политика, той не трябва да напише това, което написа в своята колонка в „The Telegraph“. \r\nНо също така бих го поставил сред най-добрите колумнисти на неговото време, познавайки го като един от най-вдъхновените редактори, които списание „Спектатор“ е имало, и вярвам (често несигурно), че има лична политическа философия и че в корена си тя е благородна и либерална. \r\nИ въпреки, че моята страна е заключена в люта битка с неговата относно Брекзит, през тази седмица аз съм по-малко притеснен от необмислената стъпка на Борис за наздравиците на местните, отколкото от езика на цензура, които неговите коментари провокираха от хора, които трябва да знаят по-добре. Това е грозна нетолерантност на искреното изразяване, което е в действие в нашата епоха, и трябва да го забелязваме. Когато изцяло уважавани хора започват да казват, че жените които избират (или са принудени) да покриват лицата си на публични места, трябва да бъдат закривани от знанието че по-голямата част от Великобритания мрази тази практика, тогава по-добре да внимаваме. Либералите, които не харесват Борис и са виждали пръчка, с която да го бият, трябва да внимават да не се превърнат в полезни идиоти за новата в епохата ни Майка Гръндис, която не харесва свободата на словото, освен когато е съгласна с него. Борис може да е тяхната цел днес, но утре те могат да дойдат и за нас. \r\nНападките и личните обиди са част от оръжията на предизвикателствата и реформите. Винаги са били. Държавната репресия, господарите на роби, офисните хулигани и църквата, или която и да е друга доминираща вяра, разчитат основно на страха и респекта. Тези тролове не се страхуват от нищо както от това хората да започнат да се присмиват на тях и най-добрият отговор на изискването за уважение е неуважението. Много велики реформи са започнати с наглост. \r\nЦелта на Волтер в Кандидатът не е да отговори на аргумента на философа Лайбниц (че нашият е най-добрият възможен свят, защото ако Господ е можел да създаде по-добър, тогава е щял да го направи: перфектен аргумент, ако започваш от вяра в благодетелно божество). Волтер просто е искал да накара църквата да изглежда смешно и да подкани неуважение към малтретиращото ѝ духовенство. За това Волтер заразява своя герой Доктор Панглос със сифилис. \r\nСифилисът не е аргумент. Волтер го е направил като обида. Векът на Просвещението е било време, когато властта, добродетелите и всезнанието на Католическата църква са били оспорени. Нуждата е била да се предизвика институционалния хулиган. Правейки голям и груб шум, Волтер предизвиква толкова сквернослови, колкото и с рационален аргумент, както би направил нашият Джон Лок или нашият Дейвид Хюм. Властта не обича някой да ѝ се изплюва в лицето, тъй като познава силата на уважението, което да охлажда независимата мисъл. Така е и с фундаменталисткия ислям. \r\nМъжете и жените, които защитават и запазват институцията на пълното закриване на лицето трябва да знаят, че голямата част от обществото във Великобритания не го харесва и винаги ще е така. Истината е, че ние (повечето от нас) мислим, че бурките са смешни. Прилагателното „смешен“ идва от глагола „осмивам“. Ако нещо е смешно не трябва да задушаваме осмиването или ще предизвикваме единствено неодобрение под повърхността, където то ще расте. \r\nНо прогресът осигурен ли е? Необратим ли е? Вижте новите вариации на пуританството, новите заплахи за свободата на словото, от които този абсурден спор за пощенските кутии е пример. Дали „езикът на омразата“ ще стане наследник на Оруелската „мислена престъпност“? Започвам да се чудя дали нашата вяра в свободата някога се разширява или само променя фокуса си. Спомням си когато човек не можеше да е гей. Идва ли денят, в който няма да можем да се присмиваме на гейовете или да се подиграваме на нашите понякога смешни ексцесии или да си кажем да спрем да мрънкаме? Чудя се.  Йонислав Дочев", "date": "2018.08.11", "title": "The Times: Правото на осмиване е ключово за свободата на словото"}
{"url": "http://www.focus-news.net/news/2018/08/11/2555082/fondat-za-lechenie-na-detsa-e-s-nov-direktor-obzor.html", "text": "Д-р Георги Деянов е новият директор на Център „Фонд за лечение на деца“. След предварителни разговори, че желае да напусне поста по лични причини, в четвъртък министър Кирил Ананиев освободи по взаимно съгласие д-р Мариета Райкова от длъжността, считано от 20 август 2018 г.  \r\nЗа да не се допусне забавяне в работата на администрацията и за да се осигури приемственост в ръководството на Фонда, министърът назначи на длъжността директор на ЦФЛД д-р Георги Деянов, считано от 20 август 2018 г. До месец май 2017 г. д-р Деянов е работил като главен експерт в Център „Фонд за лечение на деца“. Фондът продължава своята дейност и организация на работа, като следващото заседание на Обществения съвет е насрочено за 15 август 2018 г.  \r\nТова е петата рокада в ръководството на центъра от 2016 г. насам, след като през септември миналата година д-р Мариета Райкова смени на поста д-р Тинка Троева. Д-р Троева бе уволнена с мотива, че системно е нарушавала правилника на организацията, което е довело до редица закононарушения. По-рано същата година от поста си тръгна проф. Владимир Пилософ, който подаде оставка на 24 февруари след настояване от служебния здравен министър Илко Семерджиев. Причина за това бе скандала с 9-годишния Байрям Али, който трябваше да замине да се лекува в чужбина, но ден преди заминаването здравното министерство го спря с аргумента, че необходимите операции могат да се извършат и у нас. Самият Пилософ пое ръководството на Центъра, след като ГДБОП и прокуратурата влязоха във фонда и обвиниха предишния директор Павел Александров в корупция и престъпления. Сред обвиненията срещу Александров, появили се тогава в публичното пространство, бе това че е изпращал деца да се лекуват в чужбина, въпреки, че е имало възможност това да става у нас.", "date": "2018.08.11", "title": "Фондът за лечение на деца е с нов директор (ОБЗОР)"}
{"url": "http://www.focus-news.net/news/2018/08/11/2555084/the-daily-express-ostavashtite-poluchiha-doza-ot-realnostta-sled-kato-statistikata-dokazva-che-brekzit-veche-raboti.html", "text": "Статутът на Великобритания като водеща дестинация е била подчертана в събота от статистика, разкриваща че летището „Хийтроу“ е изкарало най-заетия ден в историята си. Шефовете на летището са заявили, че вълната от посетители е била „нагнетяваща“ за икономиката – въпреки че има нужда от предприемане на действия за намаляване на имиграционните опашки. Това коментира в своя водеща статия британският евроскептичен ежедневник  The Daily Express . \r\nРичард Тайс, съпредседател на про-Брекзит групата „Напускане означава напускане“ коментира: „Великобритания очевидно се справя добре, въпреки апокалиптичните предсказания направени от привържениците на оставането. Британската икономика продължава да процъфтява и последните икономически новини са, че летището Хийтроу е напълно преуспяващо и има значителен бум на строителното производство. Кампанията за оставане ще каже, че това са добри новини „въпреки Брекзит“. Да се надяваме, че някой ден те ще получат доза от реалността и ще осъзнаят, че много от хубавите неща случващи се във Великобритания са заради Брекзит и огромните възможности, които ни предлага това като нация“. \r\nСпоред статистиката, на 29 юли Хийтроу е посрещнал близо 262 000 пасажери в рамките на 24 часа – рекорд в 72-годишната му история. \r\nВ статията се посочват различни статистики за трафика на летището и се изтъкват повишения търговски трафик към страни като Китай, Турция и Бразилия.  Йонислав Дочев", "date": "2018.08.11", "title": "The Daily Express: „Оставащите“ получиха „доза от реалността“, след като статистиката доказва че Брекзит вече работи"}
{"url": "http://www.focus-news.net/news/2018/08/11/2555085/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Борис Джонсън като евентуален наследник на Тереза Мей в Консервативната партия и следващ премиер на страната, въпросът за свободата на словото покрай изказването на Джонсън, че мюсюлманските жени във Великобритания приличат на „пощенски кутии“ и „банкови обирджии“, удвояването на митата върху Турция от страна на Доналд Тръмп и девалвацията на турската лира и статистика, която според привържениците на Брекзит разкрива положителна тенденция в британската икономика и сигурен признак, че „Брекзит вече работи“. Тези са сред водещите теми в британския печат в събота, 11 август.  В тези притеснителни времена за свободата на словото, две произведения си струва да се прочетат. И двете са от 18-ия век. През 1729 година сатирикът Джонатан Суифт публикува „Скромно предложение за превенция на децата на бедни хора от това да бъдат товарза  родителите или страната си“ и „За това да ги направим полезни за публиката“. Предложението на Суифт е ирландските гладуващи хора да изяждат бебетата си. Тридесет години по-късно френският сатирик Волтер публикува „Кандидат или Оптимизъм“. На пръв поглед роман, Кандидатът следи прогреса на пътя на първоначално невинен млад мъж през живота и е история за страст, война, сифилис, земетресения и религиозно двуличие. Много написани фрази оцеляват, най-известната от които, „Всичко е за най-доброто в този най-добър от всички възможни светове“ и „Нека да изядем йезуит“. И двете публикации са обидни в най-крайния вариант. И двете са сурови и никоя от тях не е била „интелигентна“, „конструктивна“ или „внимателна“. Волтер се присмива на Господ и на тези, които вярват в Него. Суифт ефективно визира английските варвари и тяхното отношение към Ирландия. Нито една от работите не съдържа нещо, което може да се нарече наистина аргумент. Нито една не е предизвикала рационален дебат. Нито една не е представлявала уважителен опит за започване на публично обсъждане. Те просто са изказвали мнението си. Това пише британският журналист Матю Перис във водеща статия за британският вестник  The Times , която Агенция „Фокус“ публикува без редакторска намеса. \r\nИ двете книги са били широко неодобрявани, невероятно успешни, никога забравени и оспоримо по-влиятелни от милиони думи от конструктивни дебати. Присмехът, гневът, подигравката, дори омразата, са дълбоко вплетени в начина, по който съревноваващи се вярвания, идеи и практики се борят в едно свободно общество и може толкова успешно да отстраните осмиването от свободата на словото, колкото и солта от сандвич с осолено говеждо. \r\nВижте: Не ми пука за политиката на Борис Джонсън, неговото поведение или неговите амбиции за висок пост. Мисля, че преценката му е непостоянна, лоялността му липсваща, базовата му компетентност недостатъчна и връзката му с истината своенравна. И ако той иска да води национална политическа партия, тогава да сравнява мюсюлманските жени, които носят пълно забраждане с банкови престъпници и пощенски кутии не е начинът да го постигне. Като сериозен играч в сериозната политика, той не трябва да напише това, което написа в своята колонка в „The Telegraph“. \r\nНо също така бих го поставил сред най-добрите колумнисти на неговото време, познавайки го като един от най-вдъхновените редактори, които списание „Спектатор“ е имало, и вярвам (често несигурно), че има лична политическа философия и че в корена си тя е благородна и либерална. \r\nИ въпреки, че моята страна е заключена в люта битка с неговата относно Брекзит, през тази седмица аз съм по-малко притеснен от необмислената стъпка на Борис за наздравиците на местните, отколкото от езика на цензура, които неговите коментари провокираха от хора, които трябва да знаят по-добре. Това е грозна нетолерантност на искреното изразяване, което е в действие в нашата епоха, и трябва да го забелязваме. Когато изцяло уважавани хора започват да казват, че жените които избират (или са принудени) да покриват лицата си на публични места, трябва да бъдат закривани от знанието че по-голямата част от Великобритания мрази тази практика, тогава по-добре да внимаваме. Либералите, които не харесват Борис и са виждали пръчка, с която да го бият, трябва да внимават да не се превърнат в полезни идиоти за новата в епохата ни Майка Гръндис, която не харесва свободата на словото, освен когато е съгласна с него. Борис може да е тяхната цел днес, но утре те могат да дойдат и за нас. \r\nНападките и личните обиди са част от оръжията на предизвикателствата и реформите. Винаги са били. Държавната репресия, господарите на роби, офисните хулигани и църквата, или която и да е друга доминираща вяра, разчитат основно на страха и респекта. Тези тролове не се страхуват от нищо както от това хората да започнат да се присмиват на тях и най-добрият отговор на изискването за уважение е неуважението. Много велики реформи са започнати с наглост. \r\nЦелта на Волтер в Кандидатът не е да отговори на аргумента на философа Лайбниц (че нашият е най-добрият възможен свят, защото ако Господ е можел да създаде по-добър, тогава е щял да го направи: перфектен аргумент, ако започваш от вяра в благодетелно божество). Волтер просто е искал да накара църквата да изглежда смешно и да подкани неуважение към малтретиращото ѝ духовенство. За това Волтер заразява своя герой Доктор Панглос със сифилис. \r\nСифилисът не е аргумент. Волтер го е направил като обида. Векът на Просвещението е било време, когато властта, добродетелите и всезнанието на Католическата църква са били оспорени. Нуждата е била да се предизвика институционалния хулиган. Правейки голям и груб шум, Волтер предизвиква толкова сквернослови, колкото и с рационален аргумент, както би направил нашият Джон Лок или нашият Дейвид Хюм. Властта не обича някой да ѝ се изплюва в лицето, тъй като познава силата на уважението, което да охлажда независимата мисъл. Така е и с фундаменталисткия ислям. \r\nМъжете и жените, които защитават и запазват институцията на пълното закриване на лицето трябва да знаят, че голямата част от обществото във Великобритания не го харесва и винаги ще е така. Истината е, че ние (повечето от нас) мислим, че бурките са смешни. Прилагателното „смешен“ идва от глагола „осмивам“. Ако нещо е смешно не трябва да задушаваме осмиването или ще предизвикваме единствено неодобрение под повърхността, където то ще расте. \r\nНо прогресът осигурен ли е? Необратим ли е? Вижте новите вариации на пуританството, новите заплахи за свободата на словото, от които този абсурден спор за пощенските кутии е пример. Дали „езикът на омразата“ ще стане наследник на Оруелската „мислена престъпност“? Започвам да се чудя дали нашата вяра в свободата някога се разширява или само променя фокуса си. Спомням си когато човек не можеше да е гей. Идва ли денят, в който няма да можем да се присмиваме на гейовете или да се подиграваме на нашите понякога смешни ексцесии или да си кажем да спрем да мрънкаме? Чудя се. \r\n***  Във водеща статия за британския вестник  The Independent  журналистът Шон О‘Грейди изразява мнението, че бившият външен министър Борис Джонсън ще бъде следващият премиер на Великобритания, описвайки причините и предпоставките за този вариант, подлагайки на критика и самия Джонсън. \r\n„Мисля, че можем да видим какъв е замисълът на консерваторите по отношение на Борис Джонсън. Също така мисля, че можем да видим какъв е и замисълът на Борис Джонсън по отношение на консерваторите. Имам и потъващото чувство, че, някак си, по това време следващата година, той ще бъде министър-председател. Трябва да се изправим пред тази перспектива“, пише О‘Грейди. \r\nОтново се споменава за противоречивото изказване на Джонсън, който сравни мюсюлманските жени във Великобритания носещи бурки, с „пощенски кутии“ и „банкови обирджии“. Заради това изказване Консервативната партия е започнала „разследване“, но според автора това е заради напускането на Джонсън, който оставя партията си доста „хилава“. О‘Грейди все пак смята, че това разследване ще даде редица политически предимства на Консервативната партия. \r\nПърво, това ще даде на Борис Джонсън процес, така че случаят да не бъде разглеждан накратко и замитан под масата. Второ, ще отнеме достатъчно дълго време, така че всички да забравят за изказването и то да не бъде на дневен ред. Трето, консерваторите могат да избегнат всякакви неудобни въпроси с удобното „е, нали знаете че коментарите на Борис са обект на вътрешно разследване, така че не мога наистина да коментирам повече или да добавя нещо към думите на министър-председателя, освен че трябва да сме внимателни с езика си“. \r\nПо някое удобно време в края на лятото това разследване тихомълком ще приключи със становище за това, че писанията на Джонсън са зле посъветвани, безвкусни и обидни и напълно цензурирани, но че няма да бъде изритан от партията, смята британският журналист. \r\n„Ние знаем какво е замислил Борис (Джонсън). Той промени възгледите си върху практически всичко, от миграцията (либерал като кмет на Лондон, не толкова сега) до правата на „ЛГБТ“ обществото и климатичните промени. През последните години той се превърна от забавен евроскептик в твърдолинеен „ши*ан бизнес“ привърженик на напускането на ЕС. Причината за всички тези маневри, и другото, е че единственото нещо, в което Борис Джонсън наистина вярва, е Борис Джонсън и неговата ясна съдба да бъде министър-председател. Ако е подходящо за целите му и го приближи на стъпка по-близо до „Номер 10“, той ще предложи бурките да станат задължителни“, пише О‘Грейди. \r\nТова, според него, прави Борис Джонсън толкова опасен – пластичността на вярванията му. Авторът на статията дори отива до там да го сравнява със знакови британски премиери като Дейвид Лойд Джордж и Уинстън Чърчил. Според него само отчаяни времена – и в двата случаи войни – могат да докарат подобни хора до върха. И сега е такова време. \r\nО‘Грейди прогнозира, че при евентуален избор за нов лидер на Консервативната партия Джонсън ще се изправи срещу вътрешния министър Саджид Джавид и според него има всички шансове да спечели. Журналистът не смята, че престоят на Джонсън като премиер ще бъде дълъг заради Брекзит, описвайки го като „клоун, който ще управлява катастрофа“. Той го определя като „първия лидер на пост-Брекзит глобална Великобритания“. \r\nСпоред автора на статията Борис Джонсън, подобно на Доналд Тръмп, ще превърне една някога уважавана нация в жалко посмешище. \r\n***  Икономическата криза в Турция се задълбочи, след като президентът на САЩ Доналд Тръмп обяви, че удвоява американските вносни мита върху турска стомана и алуминий, засилвайки валутната девалвация в страната и разтърсвайки финансовите пазари. Това пише в една от водещите статии на британския вестник  The Guardian . \r\nТурската лира се обезцени с повече от 20 процента спрямо щатския долар, след като Тръмп обяви своето решение. \r\nТурция беше подложена и на натиск през последните дни да извърши спешно повишаване на лихвените проценти, за да избегне по-нататъшни икономически щети. \r\nРазкривайки за увеличението на американските мита върху турския стоманен внос на 50 процента и върху алуминия на 20 процента, президентът написа в социалната мрежа „Туитър“: „Отношенията ни с Турция не са добри в момента!“ \r\nРеджеп Тайип Ердоган, вече осигурил си нови правомощия в президентските избори това лято, направи опит да възстанови увереността във валутата в петък, изнасяйки реч изпълнена с националистическа реторика, но предложи прекалено малко, за да успокои международните валутни пазари. \r\nВкарвайки призрака на сенчести сили влияещи на валутата, той каза на турските граждани да използват „златото под възглавницата“, за да подкрепят лирата, заявявайки: „Не забравяйте, ако те имат своите долари, ние имаме своите хора и своят Бог“. \r\nСтатията отбелязва и девалвацията на самата валута, като се пояснява че турската лира е загубила близо 50 процента от стойността си спрямо щатския долар за последните 12 месеца. \r\n***  Статутът на Великобритания като водеща дестинация е била подчертана в събота от статистика, разкриваща че летището „Хийтроу“ е изкарало най-заетия ден в историята си. Шефовете на летището са заявили, че вълната от посетители е била „нагнетяваща“ за икономиката – въпреки че има нужда от предприемане на действия за намаляване на имиграционните опашки. Това коментира в своя водеща статия британският евроскептичен ежедневник  The Daily Express . \r\nРичард Тайс, съпредседател на про-Брекзит групата „Напускане означава напускане“ коментира: „Великобритания очевидно се справя добре, въпреки апокалиптичните предсказания направени от привържениците на оставането. Британската икономика продължава да процъфтява и последните икономически новини са, че летището Хийтроу е напълно преуспяващо и има значителен бум на строителното производство. Кампанията за оставане ще каже, че това са добри новини „въпреки Брекзит“. Да се надяваме, че някой ден те ще получат доза от реалността и ще осъзнаят, че много от хубавите неща случващи се във Великобритания са заради Брекзит и огромните възможности, които ни предлага това като нация“. \r\nСпоред статистиката, на 29 юли Хийтроу е посрещнал близо 262 000 пасажери в рамките на 24 часа – рекорд в 72-годишната му история. \r\nВ статията се посочват различни статистики за трафика на летището и се изтъкват повишения търговски трафик към страни като Китай, Турция и Бразилия. \r\n***", "date": "2018.08.11", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/11/2555068/bbc-rumanskata-politsiya-se-e-sblaskala-s-antipravitelstvenite-protestirashti.html", "text": "Полицията се е сблъскала с десетки хиляди антиправителствени протестиращи в цяла Румъния, предава  BBC . \r\nМежду 30 000 и 50 000 души, включително и много чужденци, излязоха на улиците в цялата страна, според информации в медиите. \r\nДемонстрантите в столицата Букурещ са хвърляли бутилки и павета, докато полицията е използвала сълзотворен газ, лют спрей и дори водни оръжия. \r\nОколо 100 протестиращи са получили медицинска помощ, докато десет полицейски служители са били ранени, съобщиха от спешните служби. \r\nГрупа демонстранти е направила опит да пробие в правителствената сграда в Букурещ, но е била спряна от кордон полицаи. \r\nПротестиращите настояват за оставката на правителството, възразявайки против продължителните усилия за отслабване на съдебната система от управляващата Социалдемократическа партия, както и ниските доходи и корупцията в страната.  Йонислав Дочев", "date": "2018.08.11", "title": "BBC: Румънската полиция се е сблъскала с антиправителствените протестиращи"}
{"url": "http://www.focus-news.net/news/2018/08/11/2555081/the-independent-boris-dzhonsan-shte-bade-sledvashtiyat-ni-ministar-predsedatel-eto-kak-shte-go-napravi.html", "text": "Във водеща статия за британския вестник  The Independent  журналистът Шон О‘Грейди изразява мнението, че бившият външен министър Борис Джонсън ще бъде следващият премиер на Великобритания, описвайки причините и предпоставките за този вариант, подлагайки на критика и самия Джонсън. \r\n„Мисля, че можем да видим какъв е замисълът на консерваторите по отношение на Борис Джонсън. Също така мисля, че можем да видим какъв е и замисълът на Борис Джонсън по отношение на консерваторите. Имам и потъващото чувство, че, някак си, по това време следващата година, той ще бъде министър-председател. Трябва да се изправим пред тази перспектива“, пише О‘Грейди. \r\nОтново се споменава за противоречивото изказване на Джонсън, който сравни мюсюлманските жени във Великобритания носещи бурки, с „пощенски кутии“ и „банкови обирджии“. Заради това изказване Консервативната партия е започнала „разследване“, но според автора това е заради напускането на Джонсън, който оставя партията си доста „хилава“. О‘Грейди все пак смята, че това разследване ще даде редица политически предимства на Консервативната партия. \r\nПърво, това ще даде на Борис Джонсън процес, така че случаят да не бъде разглеждан накратко и замитан под масата. Второ, ще отнеме достатъчно дълго време, така че всички да забравят за изказването и то да не бъде на дневен ред. Трето, консерваторите могат да избегнат всякакви неудобни въпроси с удобното „е, нали знаете че коментарите на Борис са обект на вътрешно разследване, така че не мога наистина да коментирам повече или да добавя нещо към думите на министър-председателя, освен че трябва да сме внимателни с езика си“. \r\nПо някое удобно време в края на лятото това разследване тихомълком ще приключи със становище за това, че писанията на Джонсън са зле посъветвани, безвкусни и обидни и напълно цензурирани, но че няма да бъде изритан от партията, смята британският журналист. \r\n„Ние знаем какво е замислил Борис (Джонсън). Той промени възгледите си върху практически всичко, от миграцията (либерал като кмет на Лондон, не толкова сега) до правата на „ЛГБТ“ обществото и климатичните промени. През последните години той се превърна от забавен евроскептик в твърдолинеен „ши*ан бизнес“ привърженик на напускането на ЕС. Причината за всички тези маневри, и другото, е че единственото нещо, в което Борис Джонсън наистина вярва, е Борис Джонсън и неговата ясна съдба да бъде министър-председател. Ако е подходящо за целите му и го приближи на стъпка по-близо до „Номер 10“, той ще предложи бурките да станат задължителни“, пише О‘Грейди. \r\nТова, според него, прави Борис Джонсън толкова опасен – пластичността на вярванията му. Авторът на статията дори отива до там да го сравнява със знакови британски премиери като Дейвид Лойд Джордж и Уинстън Чърчил. Според него само отчаяни времена – и в двата случаи войни – могат да докарат подобни хора до върха. И сега е такова време. \r\nО‘Грейди прогнозира, че при евентуален избор за нов лидер на Консервативната партия Джонсън ще се изправи срещу вътрешния министър Саджид Джавид и според него има всички шансове да спечели. Журналистът не смята, че престоят на Джонсън като премиер ще бъде дълъг заради Брекзит, описвайки го като „клоун, който ще управлява катастрофа“. Той го определя като „първия лидер на пост-Брекзит глобална Великобритания“. \r\nСпоред автора на статията Борис Джонсън, подобно на Доналд Тръмп, ще превърне една някога уважавана нация в жалко посмешище.  Йонислав Дочев", "date": "2018.08.11", "title": "The Independent: „Борис Джонсън ще бъде следващият ни министър-председател – ето как ще го направи“"}
{"url": "http://www.focus-news.net/news/2018/08/11/2555087/po-narezhdane-na-premiera-boyko-borisov-babh-sprya-obshtestvenata-porachka-za-preparati-za-diagnostika-na-chumata-po-drebnite-prezhivni-zhivotni-obzor.html", "text": "Българската агенция по безопасност на храните (БАБХ) спря обществената поръчка на стойност малко над 336 хил. лв. за препарати за диагностика на чумата по дребните преживни животни, стана ясно по време на извънредна пресконференция на изпълнителния директор на агенцията д-р Дамян Илиев. Той обясни, че решението е взето след разговор между него и премиера Бойко Борисов след породилите се в обществеността съмнения, че фирмата, към която БАБХ се е обърнала за тези доставки, не разполага с опит в тази търговия и е създадена много скоро преди обявяването на поканата. \r\nПо-рано през деня министър-председателят Бойко Борисов коментира във Варна, че ще провери случая с обществената поръчка и ако има проблем, ще я анулира. „Не искам всеки ден да се обясняваме на кого ли не за такива гадове“, заяви Борисов. Директорът на агенцията обясни, че БАБХ юридически е действала напълно законно, тъй като фирмата се е оказала единствената, която може да внася у нас регистрирания набор от препарати за изследванията на болестта и заяви, че оставката му не е искана от премиера. \r\nВзетите близо 8000 проби в 20-километровата зона около огнищата в Ямболско и Бургаско ще бъдат изследвани в лаборатории от Европейския съюз, посочени от Генерална дирекция САНТЕ на Европейската комисия (ЕК), като финансирането на изследванията ще се поема от ЕК. \r\nДеница КИТАНОВА", "date": "2018.08.11", "title": "По нареждане на премиера Бойко Борисов БАБХ спря обществената поръчка за препарати за диагностика на чумата по дребните преживни животни (ОБЗОР)"}
{"url": "http://www.focus-news.net/news/2018/08/11/2555070/romania-insider-protestat-na-rumanskata-diaspora-v-bukuresht-zhandarmeriyata-prochisti-ploshtad-viktoriya-nad-240-sa-raneni.html", "text": "Румънската жандармерия е прочистила площад „Виктория“ след 23:00 часа, за да прекрати протеста пред сградата на правителството в Букурещ. Те са използвали сълзотворен газ срещу демонстрантите и са били в пълна екипировка при изтласкването им от площада, предава  Romania Insider . \r\nВъпреки това, групи от агресивни протестиращи са продължили сблъсъците си с жандармерията. Освен това, по време на сблъсъците, някои протестиращи са успели да отмъкнат два пистолета от жандармеристите, според местния сайт „Digi24.ro“. Няколко изстрела са били отправени около площад „Виктория“, след като периметърът е бил прочистен. \r\nБроят на ранени хора или тези, които са се почувствал зле през деня и са имали нужда от медицинска помощ, е стигнал над 240, включително и няколко жандармеристи.  Йонислав Дочев", "date": "2018.08.11", "title": "Romania Insider: Протестът на румънската диаспора в Букурещ: Жандармерията прочисти площад „Виктория“, над 240 са ранени"}
{"url": "http://www.focus-news.net/news/2018/08/11/2555069/rumanskiyat-prezident-klaus-yohanis-tvardo-osazhdam-brutalnata-namesa-na-zhandarmeriyata.html", "text": "Президентът на Румъния Клаус Йоханис твърдо осъжда бруталната намеса на жандармерията срещу протестиращите на площад „Виктория“ и подчерта, че вътрешният министър Кармен Дан трябва незабавно да обясни начинът, по който е управлявала събитията, предава  Agerpres . \r\n„В една автентична демокрация, всеки човек има правото да протестира, но насилието не е приемливо, независимо от политическите мнения. Твърдо осъждам бруталната намеса на жандармерията, която е твърде диспропорционална с демонстрациите на мнозинството от хора на площад Виктория. Опитът да се сломи волята на хората, чрез насилствена реакция на правоприлагащите сили е укоримо решение. Вътрешният министър трябва незабавно да обясни начина, по който управлява събитията през тази вечер“, заяви Йоханис.  Йонислав Дочев", "date": "2018.08.11", "title": "Румънският президент Клаус Йоханис: Твърдо осъждам бруталната намеса на жандармерията"}
{"url": "http://www.focus-news.net/news/2018/08/11/2555089/pregled-na-mezhdunarodnite-novini-do-6-chasa-agentsiya-fokus.html", "text": "Няколко инцидента са настъпили около 21:00 часа между протестиращите на площад „Виктория“, пред сградата на правителството на Румъния, и жандармерията, предава  Agerpres . \r\nПред правителствената сграда има около 60 000 протестиращи, според източници. \r\nНяколко демонстранти са проявили агресия, докато повечето хора са пеели националния химн, и жандармерията се е намесила със сълзотворен газ. Част от тези хора, останали в района, са се завърнали по-късно скандирайки „Крадци, крадци!“ и „Няма да си тръгнем“. \r\n„Нито едно от твърденията на тези хора, убеден съм, не могат да бъдат решени чрез насилие. Аз поне, не разбирам този начин на протестиране. Моите колеги бяха принудени да използват индивидуални средства за защита, за да попречат на хората, извършващи тези действия. Интервенцията е била сложна, тъй като агресивните групи в протеста са използвали невинни хора, протестиращи спокойно, като щитове“, заяви говорителят на Букурещката жандармерия, Георгиан Еначе в петък вечер. \r\nНачалникът на отдел комуникации на румънската жандармерия Мариус Милитару също отправи призив към жените и децата да се оттеглят към зоните, където няма насилие. Той прикани и мирните демонстранти да се разграничат от агресивните групи протестиращи, за да може жандармерията да се намеси и да ги изтегли от тълпата. \r\n***  Полицията се е сблъскала с десетки хиляди антиправителствени протестиращи в цяла Румъния, предава  BBC . \r\nМежду 30 000 и 50 000 души, включително и много чужденци, излязоха на улиците в цялата страна, според информации в медиите. \r\nДемонстрантите в столицата Букурещ са хвърляли бутилки и павета, докато полицията е използвала сълзотворен газ, лют спрей и дори водни оръжия. \r\nОколо 100 протестиращи са получили медицинска помощ, докато десет полицейски служители са били ранени, съобщиха от спешните служби. \r\nГрупа демонстранти е направила опит да пробие в правителствената сграда в Букурещ, но е била спряна от кордон полицаи. \r\nПротестиращите настояват за оставката на правителството, възразявайки против продължителните усилия за отслабване на съдебната система от управляващата Социалдемократическа партия, както и ниските доходи и корупцията в страната. \r\n***  Президентът на Румъния Клаус Йоханис твърдо осъжда бруталната намеса на жандармерията срещу протестиращите на площад „Виктория“ и подчерта, че вътрешният министър Кармен Дан трябва незабавно да обясни начинът, по който е управлявала събитията, предава  Agerpres . \r\n„В една автентична демокрация, всеки човек има правото да протестира, но насилието не е приемливо, независимо от политическите мнения. Твърдо осъждам бруталната намеса на жандармерията, която е твърде диспропорционална с демонстрациите на мнозинството от хора на площад Виктория. Опитът да се сломи волята на хората, чрез насилствена реакция на правоприлагащите сили е укоримо решение. Вътрешният министър трябва незабавно да обясни начина, по който управлява събитията през тази вечер“, заяви Йоханис. \r\n***  440 участници в антиправителствените протести в Букурещ, в това число и 24 жандармеристи, са получили медицинска помощ, а 65 души са били закарани в болница, съобщава „Agerpres“, цитирана от  ТАСС . \r\nПо-рано румънската агенция съобщи за 200 пострадали в резултат от разпръскването на демонстрацията на площад „Виктория“ в Букурещ. \r\nПрезидентът на страната Клаус Йоханис остро осъди действията на жандармерията спрямо участниците в протеста, които използваха сълзотворен газ, лютив спрей и дори водно оръжие, за да разпръснат протестиращите. \r\n***  Настоящият посланик на Гърция в Русия Андреас Фриганас е бил отзован в Атина и ще бъде заменен от нов дипломатически представител, заяви пред  ТАСС  в петък гръцки дипломатически източник. \r\n„Господин Фриганас е отзован в Гърция. Той приключва мисията си в Москва и ще бъде заменен от нов посланик“, заяви източникът. \r\nФриганас беше назначен за посланик на Гърция в Москва през май 2016 година. \r\nТова е поредният случай на влошаване на гръцко-руските отношения, след като на 11 юли гръцкият вестник „Kathimerini“, позовавайки се на свои източници, съобщи че правителството на Гърция е взело решение за изгонването на двама руски дипломати, обвинявайки ги във вмешателство във вътрешните работи на страната. \r\n***  Северна Корея е отхвърлила нееднократните предложения на САЩ за ядрено разоръжаване, в това число и изработването на точен времеви график за процеса, съобщава американският телевизионен канал „CNN“, като се позовава на дипломатически източници, предава  ТАСС . \r\nСпоред единия източник, САЩ са правили и продължават да правят на Северна Корея „конкретни предложения за пристъпване към и довеждане до край на пълна и удостоверима денуклеаризация“. Пхенян, в конфиденциален маниер, е отхвърлил всички тези предложения, описвайки ги като „гангстерски по своята същност“. Северна Корея настоява, че ядреното ѝ разоръжаване трябва да бъде предшествано от отмяна на санкциите, наложени от САЩ, както и от подписване на мирен договор. \r\n***  Президентът на САЩ Доналд Тръмп в петък обяви, че е провел телефонен разговор с френския си колега Еманюел Макрон като основните теми са били сигурността и търговията, предава  Reuters . \r\n„Проведох много добър телефонен разговор с Еманюел Макрон, президент на Франция. Обсъдихме различни проекти, в частност сигурността и търговията“, написа Тръмп в социалната мрежа „Туитър“. \r\nАмериканският президент, който е на ваканция в голф клуба си в Ню Джърси, не разкри кога е бил проведен разговорът. \r\n***  САЩ налагат нови санкции, тъй като губят ресурсите за по-нататъшно си развитие, заяви говорителят на министерството на външните работи на Русия Мария Захарова пред  РИА Новости  по време на визитата си в Сърбия. \r\n„Проблемът не е в Русия. Фактът е, може би, че САЩ просто осъзнават че губят ресурси за по-нататъшното си развитие, тези ресурси, от които имаха нужда за излизане от регулярните кризи, които действително преживява светът. Тези ресурси не са много и са нужни нови и нови, нужна е реална експанзия, политическа, финансова, икономическа, каквато всички наблюдаваме“, заяви Захарова, напомняйки че Вашингтон в последно време провежда жестока санкционна политика и в отношенията си с Китай, Иран и дори със своя партньор – Евросъюза. \r\nДипломатът потвърди и че Москва се готви да отговори на новия санкционен пакет на Вашингтон. „Сега тези (наши) ответни мерки се разработват. Заявихме че, за съжаление, отново сме принудени, вместо да мислим как да подобряваме и укротяваме отношенията, да отговаряме по реципрочен начин. Заявиха това открито и публично“, добави тя. \r\n***  Четири души, включително двама полицейски служители, са били убити в стрелба в източната част на Канада в петък, предава  Reuters . \r\nПолицията във Фредериктън, град с население около 56 000 души, което е и столица на провинцията Ню Брънсуик, заяви че заподозреният е бил задържан и му се оказва медицинска помощ заради сериозните наранявания. \r\nОчевидци споделиха, че стрелбата се е случила в апартаментски комплекс. „Беше плашещо“, заяви Марлийн Уийвър, която се е намирала в леглото си в петък сутрин, когато е чула изстрели в своя квартал. „Това те връща към стрелбата в Монктон“. \r\nМинистърът на обществената сигурност на Канада Ралф Гудейл заяви пред журналисти, че не може да обсъжда детайлите на стрелбата. Той добави, че служители на Кралската канадска конна полиция оказват помощ на властите във Фредериктън в разследването. „Ще видим къде ще ни отведе това разследване по отношение на точните причини за случилото се, кой го е извършил, каква е била мотивацията и инструментите, които са били използвани“, заяви Гудейл. \r\n„Ужасяващи новини идват от Фредериктън“, написа канадаският премиер Джъстин Трюдо в социалната мрежа „Туитър“. „Сърцето ми е с всички засегнати от тазсутрешната стрелба. Следим ситуацията отблизо“. \r\n***", "date": "2018.08.11", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/11/2555090/voa-administratsiyata-na-donald-tramp-iska-kosmicheski-sili-do-2020-godina.html", "text": "Пентагонът предприема нови стъпки за създаването на космически сили до 2020 година, за да „посрещнат нововъзникващите заплахи в това ново бойно поле“, заяви вицепрезидентът на САЩ Майк Пенс в четвъртък, пише  Voice of America . \r\nГоворейки в Пентагона Пенс обяви, „Сега дойде времето да напишем следващата велика глава в историята на нашите въоръжени сили, да се подготвим за следващото бойно поле… Дойде времето за учредяване на Космическите Сили на Съединените Щати“. \r\nПрезидентът Доналд Тръмп неколкократно призова за създаването на космически сили като нов военен филиал, което според него е нужно, за да се осигури доминацията на САЩ в космоса. \r\nВ пост в социалната мрежа „Туитър“ сенатор Браян Шатц, демократ от Хаваи, обяви космическите сили за „глупава идея“. \r\nПентагонът предаде доклад към Конгреса в четвъртък, описвайки в детайли промените в космическото управление. \r\nДокладът детайлно описва създаването на Космическо управление, което ще ръководи Сили за космически операции, изградени от космически експерти от различни военни филиали. \r\nОфициални представители твърдят, че тази структура поставя основата за ново военно подразделение в следващите 18 до 24 месеца, стига Конгресът да я одобри. Конгресът е единствената структура на правителството, която има властта да одобри създаването на нова военна дивизия. \r\nТръмп сподели своето вълнение след новината в „Туитър“: \r\n„Космически сили напред!“, написа той. \r\nВ писмо до Конгреса през миналата година, министърът на отбраната Джеймс Матис се противопостави на създаването на ново военно подразделение и предупреди за опасността от създаването на „организационни пластове във време, в което сме фокусирани в намаляването на разходите и интегрирането на съвместни военни функции“. \r\nВ четвъртък, обаче, Матис одобри плановете за космически сили, които биха използвали членове на вече съществуващи военни филиали. „Трябва да можем да се съревноваваме, възпираме и побеждаваме“, заяви Матис. Заплахи \r\nДокладът за космическите сили, видян от VOA, посочва че Китай и Русия „изрично са насочени към космически възможности за водене на война за неутрализиране на американските космически възможности по време на конфликт“. \r\n„Докато техните действия се изясняват, съперниците ни вече са трансформирали космоса в територия за водене на война и САЩ няма да се свият от това предизвикателство“, заяви Пенс в четвъртък. \r\nЗаместник-министърът на отбраната Патрик Шанахан, който е написал доклада за космическите сили, заяви пред журналисти в Пентагона в четвъртък, че веднъж учредено, новото военно подразделение ще позволи на армията да се движи по-бързо в областта на космоса. \r\nОколо 18 000 души в цялото министерство на отбраната работят в сферата на космоса, със задачи които включват защитата на близо 140 военни сателити, които генерират трилиони долари икономическа продукция, според Пол Селва, заместник-председател на Обединения комитет на началник щабовете. \r\nСелва добави, че създаването на нов клон ще „отгледа“ групата, която „отбранява националното богатство в космоса“. \r\nСъздаването на новите сили „е това, за което ни помоли президентът и е наше задължение да му представим комплект от законодателни предложения, които да имат някакъв смисъл, така че трябва да свършим това“, заяви той. Виждано като ключова стъпка \r\nПоследният път, в който ново подразделение на армията се създава, е през 1947 година, когато армията създава нови Военновъздушни сили след края на Втората световна война, след като осъзнава стратегическото значение на въздушната сила. Привържениците на космическите сили твърдят, че това е следващата логична стъпка за армията. \r\n„Мисля, че приближаваме тачи точка за космоса – че той се е превърнал в толкова важно нещо за нашата армия, за цялостната ни икономика, че ще имаме нужда от професионални кадри, които се хранят, спят и дишат космос, и върху това ще се фокусират те“, заяви пред VOA Тод Харисън, директор на проекта за аерокосмическа сигурност към Центъра за стратегически и международни изследвания.  Йонислав Дочев", "date": "2018.08.11", "title": "VOA: Администрацията на Доналд Тръмп иска Космически сили до 2020 година"}
{"url": "http://www.focus-news.net/news/2018/08/11/2555092/aktualna-patna-obstanovka.html", "text": "През нощта ще е предимно ясно, а утре слънчево. Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°. Това съобщават от пресцентъра на  Агенция \"Пътна инфраструктура\"  (АПИ). \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•път I-1 Благоевград – ГКПП „Кулата“; \r\n•път I-5 Русе – Велико Търново; \r\n•път I-9 Варна – Бургас; \r\n•път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nОбласт Благоевград: \r\nДвижението в участъка Благоевград – Симитли от км 365+000 до км 368+000 се осъществява с повишено внимание поради почистване на окопи и банкети. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 11.08.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се дасфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижение с повишено внимание по път I-6 в урбанизираната територия на Карнобат от км 456 +500 до км 457+000 се извършва ремонтни дейности на пътното платно.Организацията на движение е сигнализирана с пътни знаци.Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 27.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г.; \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г.; \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности о \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево–Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 15.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г.;  \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 Софийски Околовръстен път /Люлин – Перник/ от км 60+440 до км 61+130 посока Перник е ограничено поради ремонтни дейности на фуга при км 60+450 в активното платно. Движението се извършва в локалното платно. Срок 12.08.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Движението по път III-5504 в участъка с. Медникарово – с. Обручище от км 14+000 до км 15+100 е ограничено. Ограничението се въвежда във връзка с аварийното състояние на надлез при км 14+878. \r\nОбходен маршрут: през с. Обручище, по ул. „Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 11.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.11", "title": "Актуална пътна обстановка"}
{"url": "http://www.focus-news.net/news/2018/08/11/2555093/predstoyashti-mezhdunarodni-sabitiya-za-11-avgust-agentsiya-fokus.html", "text": "Испанският министър-председател Педро Санчес ще приеме германския канцлер Ангела Меркел в лятната си резиденция в Севиля. \r\n***  Казахстан ще открие тържествено новото каспийско пристанище Курък. \r\n***  НАСА ще изстреля соларната сонда \"Паркър\", която има за цел да стане най-близко достигнали до слънцето създаден от човека обект. \r\n***", "date": "2018.08.11", "title": "Предстоящи международни събития за 11 август  (Агенция \"Фокус\")"}
{"url": "http://www.focus-news.net/news/2018/08/11/2555088/reuters-donald-tramp-zayavi-che-e-bil-napraven-progres-kam-sporazumenie-s-meksiko-no-predupredi-kanada.html", "text": "Президентът на Доналд Тръмп заяви в петък, че САЩ и Мексико постигат прогрес към сключването на търговска сделка и предупреди Канада, че ще наложи мита върху техния автомобилен износ, ако не бъде сключено споразумение с Отава, предава  Reuters . \r\n„Сделката с Мексико се получава много добре. Трябва да се грижим за автоработниците и фермерите или няма да има сделка. Новият президент на Мексико е абсолютен джентълмен“, заяви Тръмп в социалната мрежа „Туитър“. \r\n„Канада трябва да изчака. Техните мита и търговски бариери са твърде високи. Ще наложа мита върху автомобилите, ако не постигнем сделка!“, добави още той.   Йонислав Дочев", "date": "2018.08.11", "title": "Reuters: Доналд Тръмп заяви, че е бил направен прогрес към споразумение с Мексико, но предупреди Канада"}
{"url": "http://www.focus-news.net/news/2018/08/11/2555080/the-guardian-ikonomicheskata-kriza-v-turtsiya-se-zadalbochava-sled-kato-donald-tramp-zasili-mitata.html", "text": "Икономическата криза в Турция се задълбочи, след като президентът на САЩ Доналд Тръмп обяви, че удвоява американските вносни мита върху турска стомана и алуминий, засилвайки валутната девалвация в страната и разтърсвайки финансовите пазари. Това пише в една от водещите статии на британския вестник  The Guardian . \r\nТурската лира се обезцени с повече от 20 процента спрямо щатския долар, след като Тръмп обяви своето решение. \r\nТурция беше подложена и на натиск през последните дни да извърши спешно повишаване на лихвените проценти, за да избегне по-нататъшни икономически щети. \r\nРазкривайки за увеличението на американските мита върху турския стоманен внос на 50 процента и върху алуминия на 20 процента, президентът написа в социалната мрежа „Туитър“: „Отношенията ни с Турция не са добри в момента!“ \r\nРеджеп Тайип Ердоган, вече осигурил си нови правомощия в президентските избори това лято, направи опит да възстанови увереността във валутата в петък, изнасяйки реч изпълнена с националистическа реторика, но предложи прекалено малко, за да успокои международните валутни пазари. \r\nВкарвайки призрака на сенчести сили влияещи на валутата, той каза на турските граждани да използват „златото под възглавницата“, за да подкрепят лирата, заявявайки: „Не забравяйте, ако те имат своите долари, ние имаме своите хора и своят Бог“. \r\nСтатията отбелязва и девалвацията на самата валута, като се пояснява че турската лира е загубила близо 50 процента от стойността си спрямо щатския долар за последните 12 месеца.  Йонислав Дочев", "date": "2018.08.11", "title": "The Guardian: Икономическата криза в Турция се задълбочава, след като Доналд Тръмп засили митата"}
{"url": "http://www.focus-news.net/news/2018/08/11/2555094/predstoyashti-sabitiya-v-stranata-za-11-avgust-agentsiya-fokus.html", "text": "*** \r\nОт 10.00 часа до 14.00 часа в парк „Света Троица“ ще се проведе „Зелената библиотека“ на Столична библиотека.  \r\n*** \r\nОт 11.30 часа зам.-кметът по направление транспорт Евгени Крусев  ще провери ремонта на кръстовището при Ректората на Софийския университет на бул. „Васил Левски“ – бул. „Цар Освободител“.   \r\n*** \r\nОт 18.00 часа на Лятната естрада в Борисовата градина ще се проведе Детска лятна акордеонна академия, част от Лятната културна програма на Столична община. \r\n*** \r\nОт 21.00 часа в парк „Родина“ ще бъде излъчен филмът „Корпус за бързо реагиране“.  \r\n*** \r\nОт 10.00 часа в зала „Бойчо Брънзов“ ще се проведе състезание от Международния турнир по тенис на маса за хора с увреждания и ветерани.  \r\n*** \r\nОт 15.00 часа до 20.00 часа на пл. „Тройката“ ще бъде обособена специална NESCAFÉ® 3in1 зона за презареждащи приключения. От 19.00 часа ще се състои концерт с участието на Pavell & Venci Venc', 4Magic,  Ева Пармакова и др.  \r\n*** \r\nОт 19.00 часа на Пристанище-Бургас ще се състои церемонията по откриването на надпреварата във ветроходната регата „Кор Кароли“.  \r\n*** \r\nОт 10.00 часа в Зала 1 на Фестивален и конгресен център – Варна зам.-министърът на отбраната Анатолий Величков ще участва в церемонията за връчване на дипломите на студентите от „Випуск 2018” на Висшето военноморско училище (ВВМУ) „Н. Й. Вапцаров”.  \r\n*** \r\nОт 18.00 часа в Зала 1 на Фестивален и конгресен център – Варна ще започне тържеството, посветено на 139-ата годишнина от създаването на Военноморските сили (ВМС). Заместник-министърът на отбраната Анатолий Величков и началникът на отбраната генерал Андрей Боцев ще поздравят личния състав на ВМС по повод празника и ще наградят военнослужещи и цивилни служители, отличили се с висок професионализъм при изпълнение на задълженията си и допринесли за издигане на авторитета на военния ни флот. \r\n*** \r\nОт 18.00 часа в с. Горна Липница ще се проведе закриваща изложба на Арт резиденция „Старото училище”. \r\n***  \r\nОт 21.00 часа на  крепост „Царевец“ в рамките на  Трети сезон на българските оперни театри „Сцена на вековете“ Театрално-музикален продуцентски център – Варна ще представи операта „Джокондата“ от Алмикаре Понкиели.  \r\n*** \r\nОт 16.00 часа в района на местността „Войводин дол“, край прохода „Вратцата“, областният комитет на ВМРО-Враца организира събор „Войводска вечер“,  посветен на 115-ата годишнина от Илинденско-Преображенското въстание.  \r\n***  \r\nОт 10.30 часа на мегдана в Боженци, посетителите на резервата безплатно ще могат да се включат в Уъркшоп по народни танци. \r\n***  \r\nОт 10.00 часа в Исторически музей – Горна Оряховица започва инициативата „семейни съботи“.  \r\n*** \r\nОт 11.00 часа в къща музей „Ванга“ ще бъде отслужен църковен ритуал, с който ще бъде отбелязана 22-та годишнина от кончината на петричката пророчица.  \r\n*** \r\nОт 9.30 часа в село Асеново, община Никопол, ще се проведе осмото издание на Международния кулинарно-фолклорен фестивал „Банатски вкусотии - традициите на моето село“.  \r\n*** \r\nОт 19.00 часа в залата на Народно читалище „Просвета 1888“ легендарната артистка Стоянка Мутафова ще разкаже искрено и с чувство за хумор за себе си и за хората, с които е живяла и работила. \r\n*** \r\nОт 18.00 часа в местността „Балталъка“ в с. Малко Кадиево ще се състои празник на сокола.  \r\n*** \r\nОт 13.30 часа в спортната зала до стадион „Георги Бенковски” ще бъде открит 32-рият Международен шахматен турнир.", "date": "2018.08.11", "title": "Предстоящи събития в страната за 11 август (Агенция „Фокус“)"}
{"url": "http://www.focus-news.net/news/2018/08/11/2555095/nimh-shte-bade-slanchevo-s-vremenni-uvelicheniya-na-oblachnostta.html", "text": "Атмосферното налягане ще се понижи, но ще се задържи малко по-високо от средното за месеца. Ще бъде слънчево, с временни увеличения на облачността. Ще духа слаб до умерен изток-североизточен вятър. Максималните температури ще са между 28° и 33°, в София – около 28°. Това съобщи за  Агенция „Фокус“  дежурният синоптик от НИМХ Боряна Маркова. \r\n По Черноморието ще бъде слънчево, след обяд с временни увеличения на облачността. Ще духа умерен вятър от изток-североизток. Максималните температури ще са между 27-29°. Температурата на морската вода е 26-28°. Вълнението на морето ще е 3-4 бала. \r\n В планините ще бъде слънчево, след обяд с временни увеличения на облачността. Ще духа слаб до умерен източен вятър. Максималната температура на височина 1200 метра ще е около 23°, на 2000 метра – около 15°.", "date": "2018.08.11", "title": "НИМХ: Ще бъде слънчево, с временни увеличения на облачността"}
{"url": "http://www.focus-news.net/news/2018/08/11/2555096/faz-angela-merkel-shte-obsadi-migrantskata-kriza-s-ispanskiya-ministar-predsedatel.html", "text": "Канцлерът на ФРГ Ангела Меркел пристига в Испания, за да се срещне с лидера на кабинета в Мадрид Педро Санчез, съобщава германският национален ежедневник  Die Frankfurter Allgemeine Zeitung . \r\nСрещата помежду им – неформална, ще се проведе в региона Андалусия в южната част на страната, където Санчез е на почивка със семейството си. Във фокуса на разговорите ще бъде мигрантската криза, подчертават от редакцията, като същевременно припомнят, че Испания е първата държава от Европейския съюз, подписала двустранно споразумение с Германия за връщане на бежанци.  Тереза Герова", "date": "2018.08.11", "title": "FAZ: Ангела Меркел ще обсъди мигрантската криза с испанския министър-председател"}
{"url": "http://www.focus-news.net/news/2018/08/11/2555083/tass-440-dushi-sa-postradali-po-vreme-na-protestite-v-bukuresht.html", "text": "440 участници в антиправителствените протести в Букурещ, в това число и 24 жандармеристи, са получили медицинска помощ, а 65 души са били закарани в болница, съобщава „Agerpres“, цитирана от  ТАСС . \r\nПо-рано румънската агенция съобщи за 200 пострадали в резултат от разпръскването на демонстрацията на площад „Виктория“ в Букурещ. \r\nПрезидентът на страната Клаус Йоханис остро осъди действията на жандармерията спрямо участниците в протеста, които използваха сълзотворен газ, лютив спрей и дори водно оръжие, за да разпръснат протестиращите.  Йонислав Дочев", "date": "2018.08.11", "title": "ТАСС: 440 души са пострадали по време на протестите в Букурещ"}
{"url": "http://www.focus-news.net/news/2018/08/11/2555091/anadolu-agency-redzhep-tayip-erdogan-predupredi-sasht-che-naranyavat-sobstvenite-si-interesi-i-sigurnost.html", "text": "Едностранните стъпки, предприети от САЩ, нараняват единствено собствените им интереси и сигурност, заяви в петък президентът на Турция Реджеп Тайип Ердоган в статия, която той написа за американския вестник „The New York Times“, предава  Anadolu Agency . \r\n„Във време, в което злото продължава да се спотайва в света, едностранните действия срещу Турция от страна на САЩ, наш съюзник от десетилетия, ще служи единствено за подкопаване на американските интереси и сигурност“, заяви Ердоган в статията. \r\nКоментарът му идва след решението на президента на САЩ Доналд Тръмп да повиши митата върху вноса на турска стомана и алуминий. \r\nЕрдоган призова Вашингтон да се откаже от погрешното схващане, че двустранните отношения могат да бъдат „асиметрични“ и да осъзнаят, че Турция има алтернативи „преди да е твърде късно“. \r\n„Провалът да се обърне тази тенденция на едностранчивост и неуважение ще ни принуди да започнем да си търсим нови приятели и съюзници“, добави той.  Йонислав Дочев", "date": "2018.08.11", "title": "Anadolu Agency: Реджеп Тайип Ердоган предупреди САЩ, че нараняват собствените си интереси и сигурност"}
{"url": "http://www.focus-news.net/news/2018/08/11/2555097/sofiya-vavezhda-se-vremenna-organizatsiya-na-dvizhenieto-za-remont-na-bul-balgariya-v-uchastaka-ot-bul-akad-ivan-geshov-do-bul-gotse-delchev.html", "text": "Въвежда се временна организация на движението за ремонт на бул. „България” в участъка от бул. „Акад. Иван Гешов“ до бул. „Гоце Делчев“, съобщиха от пресцентъра на  Столична община .  \r\nОт 00.00 часа на 12 август до 24.00 часа на 25 август се забранява влизането на пътни превозни средства по западното пътно платно на бул. „България” в участъка от бул. „Акад. Иван Гешов“ до бул. „Гоце Делчев“. Движението на превозни средства ще се извършва двупосочно в източното пътно платно на булеварда, както следва:  \r\n- в една пътна лента в посока от бул. „Акад. Иван Гешов“ към бул. „Гоце Делчев“;  \r\n- в две пътни ленти в посока от бул. „Гоце Делчев“ към бул. „Акад. Иван Гешов“.  \r\nОт 12 август се възстановява движението по постоянния маршрут на трамвайна линия № 7 до ж.к. Борово;  \r\nЗакрива се временната автобусна линия № 7-ТМ;  \r\nВъзстановява се постоянния маршрут на автобусна линия № 304;  \r\nЗакриват се временните спирки по автобусна линия № 304 и временната автобусна линия № 7-ТМ.  \r\nЗакрива се спирка с код 1306 „Площад Ручей” в посока ж.к. „Гоце Делчев“ за автобусни линии № 64, 83, 204 и N 4.", "date": "2018.08.11", "title": "София: Въвежда се временна организация на движението за ремонт на бул. „България” в участъка от бул. „Акад. Иван Гешов“ до бул. „Гоце Делчев“"}
{"url": "http://www.focus-news.net/news/2018/08/11/2555098/varna-139-ata-godishnina-ot-sazdavaneto-na-voennomorskite-sili-shte-bade-otbelyazana-vav-vvmu-n-y-vaptsarov.html", "text": "Заместник-министърът на отбраната Анатолий Величков ще участва в церемонията за връчване на дипломите на студентите от „Випуск 2018” на Висшето военноморско училище (ВВМУ) „Н. Й. Вапцаров”. Тя ще се проведе от 10.00 ч. в Зала 1 на Фестивален и конгресен център – Варна. Дипломи за завършено висше образование ще получат 326 студенти – 280 от образователно-квалификационна степен „бакалавър” и 46 от образователно-квалификационна степен „магистър”. Това съобщиха от пресцентъра на  Министерството на отбраната .  \r\nОт 18.00 ч. в Зала 1 на Фестивален и конгресен център – Варна ще започне тържеството, посветено на 139-ата годишнина от създаването на Военноморските сили (ВМС). Заместник-министърът на отбраната Анатолий Величков и началникът на отбраната генерал Андрей Боцев ще поздравят личния състав на ВМС по повод празника и ще наградят военнослужещи и цивилни служители, отличили се с висок професионализъм при изпълнение на задълженията си и допринесли за издигане на авторитета на военния ни флот. \r\nНа следващия ден, 12 август, от 09.00 ч. на Морска гара Варна в чест на празника на ВМС ще бъдат вдигати флаговете на военните кораби и ще се проведе  тържественият ритуал по присвояване на първо офицерско звание на курсантите от „Випуск 2018” на ВВМУ „Н. Й. Вапцаров”. В церемонията ще участват заместник-министърът на отбраната Анатолий Величков и началникът на отбраната генерал Андрей Боцев. \r\nПрез тази година офицерски пагони ще получат 16 курсанти - 6 момичета и 10 момчета от специалност „Организация и управление на тактическите подразделения от ВМС” от специализациите „Корабоводене” за ВМС, „Военноморски комуникационни и радиотехнически системи“ и „Корабни машини и механизми за ВМС”. \r\nСлед ритуала по присвояване на първо офицерско звание на випускниците на ВВМУ „Н.Й.Вапцаров” военнослужещи от ВМС ще представят елементи от операция по морска сигурност. \r\nОколо 11.00 часа на 12 август с военен ритуал ще бъде открита паметна плоча, поставена на стената на Вълнолома на Морска гара Варна от организацията на евреите в България „Шалом” в знак на признателност към варненската общественост и българските моряци.", "date": "2018.08.11", "title": "Варна: 139-ата годишнина от създаването на Военноморските сили ще бъде отбелязана във ВВМУ „Н. Й. Вапцаров”"}
{"url": "http://www.focus-news.net/news/2018/08/11/2555102/plovdiv-chast-ot-bul-aleksandar-stamboliyski-v-grada-se-zatvarya-za-dvizhenie-zaradi-avarien-remont.html", "text": "Част от бул. „Александър Стамболийски“ в Пловдив се затваря за движение заради авариен ремонт на магистрален водопровод. Това съобщиха за  Радио „Фокус“ – Пловдив  от ОП „Организация и контрол на транспорта“. Ще бъде преустановено движението и в двете платна на пътната артерия, в участъка между ул. „Околчица” и ул. „Болград”, за времето от 09.00 до 16.30 часа. Маршрутът на автобусни линии №1, 16 и 36 от вътрешноградския транспорт се променя двупосочно. \r\nТони МИХАЙЛОВ", "date": "2018.08.11", "title": "Пловдив: Част от бул. „Александър Стамболийски“ в града се затваря за движение заради авариен ремонт"}
{"url": "http://www.focus-news.net/news/2018/08/11/2555100/denyat-11-avgust-v-balgarskata-istoriya.html", "text": "11 (23) август 1877 г. е най-тежкият ден от отбраната на Шипка. От 9 (21) до 11 (23) август 1877 г. на връх Св. Никола (днес връх Столетов), връх Шипка и Орлово гнездо войските на Сюлейман паша срещат руско-българския отряд на ген. Н. Г. Столетов.  \r\n На днешния ден през 1995 г.  късно вечерта край столичния кв. \"Люлин\", на 200 метра от разклона за Банкя, челно се блъскат военен камион ГАЗ-53 и трактор Т-150 К. Един лейтенант, двама ефрейтори и 11 редници от поделение 58410 в Обеля загиват. Оцеляват само двама - 19-годишният Кръстьо Дунчев и 49-годишният шофьор на трактора Любен Ковачки.  \r\n2015 г. \r\nС поредните промени в Кодекса на труда, микро- и малките фирми в България могат да въвеждат удължено работно време при производствени причини и непълно при намаляване обема на работа. \r\n2010 г.  \r\nПрезидентът на Република България връчва Орден „Стара планина“ на: \r\n1. Валентин Михов – втора степен „за изключително големите му заслуги към Република България в областта на физическото възпитание и спорта.“ \r\n2. Владко Панайотов\t - първа степен „за изключителните му заслуги в областта на научното развитие на минното дело и металургията, за големия му принос като преподавател и ръководител във висшето образование и по повод 60 години от рождението му.“ \r\n3. акад. Васил Сгурев – първа степен „за големите му заслуги за развитието на българската наука, висшето образование, електронната индустрия и роботиката и във връзка със 125-годишния юбилей на оглавяваната от него Федерация на научно-техническите съюзи.“ \r\n1995 г. \r\nКъсно вечерта край столичния кв. „Люлин, на 200 метра от разклона за Банкя, челно се блъскат военен камион ГАЗ-53 и трактор Т-150 К. Един лейтенант, двама ефрейтори и 11 редници от поделение 58410 в Обеля загиват на място. Войниците се връщали от строителен обект в местността Манастирски ливади. Оцеляват само двама - 19-годишният Кръстьо Дунчев и 49-годишният шофьор на трактора Любен Ковачки. \r\n1990 г. \r\nЗападногерманските свободни демократи на външния министър Ханс-Дитрих Геншер се обединяват с източногерманските си либерални съмишленици и стават първата общогерманска политическа партия. \r\nХанс-Дитрих Геншер е роден на 21 март 1927 г. в Райдебург-Саалкрайс в бившата ГДР. По време на Втората световна война работи като помощник във ВВС. Той е външен министър на ФРГ до 1992 г. \r\n1984 г. \r\nВарненският делфинариум е открит за посетители. Делфинариумът е изграден от алуминий и стъкло с оригинална архитектура. Намира се в северната част на Варненската Морска градина. Той разполага с 1134 места. Представленията на делфини включват акробатика, баланс и танци върху водата. Атракциите се изпълняват от делфини от вида TURSIOPS TRUNCATOS, донесени от Карибско море. \r\n1980 г. \r\nПодписана е Програма за развитие на специализацията и кооперирането между България и СССР в областта на електронната техника до 1990 г. и спогодба за научно-техническо сътрудничество за 1981-1985 г. \r\n1961 г. \r\nЗавършва двудневното официално посещение на президента на Република Гана д-р Кваме Нкрума в България. Дипломатическите отношения между България и Гана са установени през юли 1961 г., а през 1962 г. са разменени посланици. След преврата в Гана през 1966 г. и двете посолства са закрити. Българското посолство в Акра е възстановено през 1972 г., а ганайското в София - през 1983 г., с финансова помощ от страна на България. През септември 1993 г. ганайското посолство в София отново е закрито, като оттогава посолството на Гана в Белград покрива и връзките с България. През 1996 г. по молба на ганайската страна българският гражданин Господин Господинов е назначен за почетен консул на Република Гана в България. Понастоящем българското посолство в Акра се ръководи от временно управляващ. \r\n1948 г. \r\nОфициално е обявено, че БРСДП се влива в БРП (к). Протоколът за сливането е подписан на 13 май и изисква от социалистите пълно признаване на марксизма-ленинизма и скъсване със западноевропейската социалдемокрация. На практика само половината от членския състав (около 21 000) души получават правото да се влеят в БРП (к). Българският Национален Комитет се регистрира не само като антифашистка, но и като антикомунистическа организация и получава признание от западните държави като единствен официален представител на българската политическа емиграция по света. \r\nБългарският Национален Комитет е задграничен център на земеделски дейци по време на Втората световна война (1939-1945 г.). Формиран е през пролетта на 1941 г. в Ерусалим от ръководители на БЗНС \"Александър Стамболийски\" в лицето на д-р Г. М. Димитров (Гемето) и др. Обявява се против обвързването на България с държавите от хитлеристката ос. Не одобрява и репресивната вътрешна политика на българските управници. Пропагандната си дейност разгръща посредством радио-предавателя \"Свободна и независима България\". Скоро след учредяването си Българският Национален Комитет премества седалището си в Кайро, където поддържа най-тесни контакти с представители на държавите от антихитлеристката коалиция и най-вече с тези на Англия. Търси сближение и със сродни организации и движения на Балканите - Дража Михайлович в разгромена Югославия и др. Прекратява съществуването си през септември 1944 г., когато в резултат на станалите промени в политическия живот на България д-р Г. М. Димитров решава да се завърне в нея. След края на Втората световна война Българският Национален Комитет възстановява отново дейността си. На 11 август 1948 г. се регистрира. В програмата му залягат като главни задачи: борба срещу установената в България отечественофронтовска власт и възстановяване на Търновската конституция. В редовете му се включват членове на БЗНС, БСДП, Демократическата партия, политически кръг \"Звено\", както и независими интелектуалци. Седалището му е във Вашингтон. Изгражда свои подкомитети в Германия, Франция, Италия, Австрия, Швейцария, Турция, САЩ, Канада, Австрия и Израел. По-късно френският подкомитет поема функциите на постоянно представителство на Българския Национален Комитет в цяла Европа. От 1956 г. се появяват и негови младежки секции с център Париж. Българският Национален Комитет разгръща и оживена международна дейност - установява контакти с редица международни антикомунистически организации. Член и съучредител на Международната организация на бежанците към ООН (ИРО), Общата световна емигрантска организация (ИНКОПОР), Международния селски съюз (МСС), Събранието на поробените европейски народи (СПЕН) и др. Печатен орган на комитета е в. \"Свободна и независима България\", чийто пръв главен редактор е д-р Г. М. Димитров, а след неговата смърт (1972 г.) редактирането му се поема от Искър Шуманов. Първоначално (1949-1951 г.) излиза във Вашингтон, а след това - в Мюнхен (1951-1956 г.). Комитетът издава и свое списание \"Освобождение\", в което помества статии не само по политически въпроси, но и с културна проблематика. Младежките секции също имат свои печатни издания: в. \"Младежка борба\" и в. \"Народна борба\". След промените в България през ноември 1989 г. значителна част от ръководните дейци и членската маса на Българския Национален Комитет постепенно се завръщат в страната, поради което той отново прекратява дейността си. \r\n1941 г. \r\nНа юг от устието на Камчия са стоварени две групи от българи-инструктори за партизанското движение, начело с Цвятко Радойнов и Съби Димитров (14 души), изпратени от СССР за изграждане на военно-разузнавателна организация. Цвятко Колев Радойнов е политически и военен деец, ген.-майор. Роден е на 10 февруари 1895 г. в с. Крън, Старозагорско. Завършва педагогическо училище в Казанлък. Взема участие в Първата световна война 1914–1918 г., по време на която е ранен тежко. След войната работи като учител в селата от Бургаския край. Уволнен е заради комунистическите си убеждения. Радойнов се отдава изцяло на партийна дейност. Ръководи кооперация \"Освобождение\" в с. Карабунар (дн. Грудово). По време на Септемврийското въстание 1923 г. участва в отряда на Т. Грудов. След поражението на въстанието емигрира в СССР. Осъден е задочно на смърт. В СССР завършва Военната академия \"М. В. Фрунзе\", след което остава на военна служба в Червената армия. Едновременно с това чете лекции във военните академии \"Й. В. Сталин\" и \"М. В. Фрунзе\". Заминава за Испания и се сражава при Мадрид и Гуадалахара по време на Испанската гражданска война 1936-1939 г. След нападението на Германия над СССР (22 юни 1941 г.) по решение на Задграничното бюро на БРП оглавява група от български комунисти политемигранти, които преминават нелегално в България с подводници. На родна територия влизат в тежки сражения с правителствени войски. Радойнов успява да пристигне в София, където застава начело на Централната военна комисия, като оказва голяма помощ за организиране на съпротивителното движение в страната. Арестуван е след провал през април 1942 г. Осъден е на смърт и на 26 юни 1942 г. е разстрелян в Гарнизонното стрелбище в София. \r\n1928 г. \r\nНа 7, 11 и 30 август са отправени британски и френски ноти против опитите на България да закупи автоматично оръжие (датски картечници), забранено по Ньойския договор (аферата \"Мадсен\"), и за борба срещу навлизането на чети на ВМРО във Вардарска Македония.  \r\n1926 г. \r\nПредадена е колективна нота на Югославия, Румъния и Гърция против навлизане на въоръжени чети от България на тяхна територия. На 27 август българското правителство отхвърля обвиненията и предлага международна анкета. На 11 септември трите държави изразяват недоволство от българския отговор и отхвърлят идеята за анкета. \r\n1923 г. \r\nС постановление на българското правителство са отпуснати 30 000 000 лв. за подпомагане на бежанците и още толкова за подпомагане на инвалидите, сираците и вдовиците от войните. \r\n1877 г. \r\n11 (23) август е най-тежкият ден от отбраната на Шипка. От 9 (21) до 11 (23) август 1877 г. на връх Св. Никола (днес връх Столетов), връх Шипка и Орлово гнездо войските на Сюлейман паша срещат руско-българския отряд на ген. Н. Г. Столетов. След битката при Стара Загора Сюлейман паша насочва войската си (27 000 редовна войска - без башибозука, и 34 оръдия) за преминаване на Шипченския проход. Придвижванията на турските войски остават неизвестни за руското командване и то ги очаква на друго място. Едва на 7 (19) август ген. Столетов донася, че целият корпус на Сюлейман паша е построен срещу Шипка, че силите му са огромни, но че неговите бойци (Тридесет и шести Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". На 9 (21) август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник - един ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Решителният и най-тежък бой започва на 11 (23) август. Още призори турците откриват артилерийски огън по цялата позиция. Около 10 ч. турците получават подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент. По скатовете лежат труповете на повече от 1380 защитници. В боя се хвърлят всички, включително и тежко ранените. Суеверен страх обхваща турците, когато срещу тях полетяват трупове. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. Турците минават към отбрана. \r\n1874 г. \r\nУтвърден е уставът на създадената от Екзархията, в подкрепа на българските училища в Македония, \"Каса за бедните училища\". За председател на касата е избран Георги Груев, главен писар на Екзархийския смесен съвет. Георги Пройчев Груев e обществен деец, участник в борбата за независима църква, брат на Й. Груев. Роден е на 12 януари 1832 г. в Копривщица. Първоначално учи при Н. Геров. Продължава образованието си в Пловдив. През 1854 г. заминава за Цариград, където се включва в църковно-националното движение на страната на привържениците на безкомпромисната борба. Избран да представлява Пловдивската епархия на Църковно-народния събор през 1871 г., а по-късно става касиер на Екзархията. Полага големи усилия за подпомагане на българските училища и църкви в Македония като председател на Настоятелството за бедните училища. През 1877 г. заедно с първия български екзарх Антим I е заточен в Мала Азия. След Освобождението взема участие в изграждането на Източна Румелия като подпредседател и председател на Областното събрание и председател на Апелативния съд. Редактира в. \"Марица\" (1878–1885 г. ). Георги Груев умира на 22 декември 1899 г. \r\n1791 г. \r\nПо време на Руско-турската война (1787-1791 г.) руският флот, под командването на адмирал Ушаков, побеждава турския флот край нос Калиакра. Чрез победата на руската флотилия турският флот окончателно губи своето господство във водите на Черно море. За извоюваната победа при нос Калиакра адмирал Ушаков получава орден Св. Александър Невски. Същия ден в Галац турците подписват предварителните условия за мир с Русия. \r\nФьодор Фьодорович Ушаков (1744-1817 г.) е руски адмирал (1799 г.). Завършва Морски кадетски корпус (1766 г.), служи в Балтийския флот и след това в Азовската флотилия (от 1769 г.). Участва в Руско-турската война (1768-1774 г.). Произведен контраадмирал и командващ Черноморския флот на Русия (от 1790 г.). Побеждава турския флот в Керченското морско сражение (1790 г.) и в сражението при нос Калиакра (1791 г.), като създава нова маневрена тактика, принципно различна от използваната по онова време линейна тактика. Произведен във вицеадмирал (1793 г.), проявява се като способен политик и дипломат по време на Средиземноморския поход (1798-1800 г.). На тази дата са родени: \r\n1944 г. \r\nРоден е Христо Калчев - български писател белетрист, публицист. Завършва английска филология в СУ “Св. Климент Охридски”. Работи като драматург в театрите в Русе, Пазарджик; член на СБП (до 1990 г.). Бивш състезател по фехтовка (сабя). Изявява се и като публицист с много статии в българския печат, води рубриката “Рубикон” във в. “Демокрация” от самото му създаване. Първата му книга е сборник с разкази “Инерция” (1974 г.). Други негови книги са “Предел” (сборник с разкази и новели), “Железният кон” (сборник с новели), “Монолог” (сборник с новели). Пише романите “Луда вода”, “Вътрешна светлина”, “Опит за оцеляване”, “Студен огън”, “Нежни вълци”, трилогията “Белият дявол”, поредицата вулгарни романи: “Нерон Вълка”, “Калигула Бесния”, “Цикълът на Месалина”, “Ликвидирайте генерала”, “Оратория за козел и ангорска котка”, “Кървавият път на коприната”. Умира на 22 март 2006 г. \r\n1882 г. \r\nРоден е Кимон Георгиев - български политик и държавник. Завършва Военното училище в София и участва във войните от 1912–1918 г. като офицер. Като един от основателите на Военния съюз, Георгиев е избран за член на централното му ръководство. Участва в ръководството и на създадения през 1922 г. Народен сговор. Кимон Георгиев е сред главните организатори на държавния преврат на 9 юни 1923 г. Включва се в изграждането на Демократическия сговор. От 1926 г. до 1928 г. е министър на железниците, пощите и телефоните в правителство на Андрей Ляпчев. Налага се като лидер в Политическия кръг \"Звено\". Активно участва в подготовката и провеждането на държавния преврат на 19 май 1934 г. От 19 май 1934 г. до 22 януари 1935 г. заема постът министър-председател. Вътрешната му политика прокарва идеята за надпартийна власт и управление на елита. За целта е отменена Търновската конституция и е разпуснато Народното събрание. Във външната си политика се стреми към сближаване с Югославия и Франция, възстановява дипломатическите отношения със СССР. Влиза в конфликт с царя. След януари 1935 г. преминава в опозиция. Постепенно заема демократични позиции и търси сътрудничество с БЗНС \"Ал. Стамболийски\", а по-късно и с РП. Привърженик е на сътрудничеството със СССР. Обявява се срещу съюза на България с хитлеристкия блок в началото на Втората световна война 1939–1945 г. През 1942 г., заедно с ръководения от него Политически кръг \"Звено\", приема предложението на БРП за образуване на Отечествен фронт. Избран е в Националния комитет на ОФ. От 9 септември 1944 г. до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи (до декември 1947 г.), министър на електрификацията и мелиорациите (до март 1959 г.), председател на Комитета по строителство и архитектура, зам.-председател на МС, зам.-председател на Националния съвет на ОФ. Умира на 29 септември 1969 г. \r\n1854 г. \r\nРоден е Михалаки Георгиев - български писател и обществен деец на следосвобожденска България. Развива активна обществена дейност, помага на руснаците по време на Руско-турската война (1877-1878 г.). След Освобождението заема отговорни обществени длъжности. Издава в. \"Балканска трибуна\" (1906-1908 г.). Той е един от основателите на дружество \"Славянска беседа\", на Физико-медицинското общество и на Българското земеделско дружество. От 1884 г. е редовен член на БКД (днес БАН). Първите си разкази печата в сп. \"Денница\" през 1890 г. Негови съчинения са \"Така се лъже човек. Хумореска\" (1899 г.), \"Три срещи. Спомени от миналото\" (1899 г.), \"От късмета е всичко на този свят\" (1904 г.), “Разкази и хуморески” (т. I, т. II, 1919 г., 1921 г.) и др. Умира на 14 февруари 1916 г. в София. На тази дата умират: \r\n1996 г. \r\nУмира пророчицата Ванга (Вангелия Пандова Гущерова). Тя е родена на 31 януари 1911 г. в Струмица. След смъртта й нейните почитатели, организирани от Светлин Русев, изграждат в нейна памет на Рупите храм \"Света Петка\" с фрески на Светлин Русев. \r\n1991 г. \r\nУмира Кольо Севов - български писател. Той е роден на 23 септември 1933 г. в с. Черна могила, Хасковско. Завършва гимназия в Хасково. През 1951-1952 г. работи в родопския минен басейн. Служи като матрос във Военноморския флот (1952-1955 г.), електротехник на яз. “Студен кладенец” (1955-1956 г.). Завършва Библиографския институт в София през 1958 г. Автор е на филмови и телевизионни сценарии. Стихотворенията му са преведени на много езици. Негови съчинения са “Котвите се вдигат” (стихосбирка, 1961 г.), “Моряшки възел” (стихосбирка., 1964 г.), “В средата на лятото” (стихосбирка., 1969 г.), “По високото било” (лирически поеми, 1971 г.), “Големият ден” (стихосбирка., 1972 г.), “Индустриален пейзаж” (стихотворения и поеми, 1974 г.), “Дневник с адрес” (художествена публицистика, 1976 г.), “Есенно море” (стихосбирка., 1976 г.); “Моите странствания” (пътеписи, 1978 г.), “Походно легло” (поеми, 1978г .), “Между два празника” (стихосбирка., 1979 г.), “Под едно небе” (есеистични разговори, 1979 г.), “Насрещни ветрове. Стихове” (1980 г), “Чужди грехове” (1980 г.), “Оброк” (1981 г.), “Айсберги” (1982 г.), “Градището. Роман” (1982 г.), “Безбрежия” (1983 г.), “Книга на живите” (1984 г.), “Безветрие” (1985 г.), “Непредвидено време” (1989 г.) и др. \r\n1988 г. \r\nУмира Мара Георгиева (М. Г. Нанева) - българска скулпторка. Тя е родена на 11 юли 1905 г. в Чирпан. Член-основател е на Дружеството на новите художници. Създава портрети и тематични композиции: \"Копачки\" (1930 г.), \"Сеяч\" (1930 г.), \"Класосъбирачка\" (1934 г.) и др. Създава портрети и характерни типове на обикновени хора: \"Студентка\" (1933 г.), \"Работник бронзолеяр\" (1938 г.). Създава серия портрети на изтъкнати българи, хора на изкуството и културата: \"Проф. Никола Маринов\" (1932 г., бронз), \"Станка Чичовска\" (1941 г., бронз), \"Добри Христов\" (1931 г., тониран гипс), \"Олга Кирчева\" (1935 г.), \"Зорка Йорданова\" (1938 г., изкуствен камък). След 1944 г. работи в областта на монументалната скулптура и създава редица паметници, предимно портретни: \"Г. Кирков\" (1954 г., бюст), \"Александър Боримечков\" (1955 г.), \"Д-р Иван Богоров\" (1970 г.) и др. Заедно с В. Емануилова създава централната трифигурна група на паметника на Съветската армия в София (1954 г.). \r\n1986 г. \r\nУмира Любомир Кабакчиев - български театрален и филмов актьор. Той е роден на 1 декември 1925 г. в Казанлък. Завършва право в СУ “Св. Климент Охридски” (1950 г.) и ВИТИЗ (днес НАТФИЗ, 1953 г.) при Кр. Мирски. Работи активно в телевизията и по-рядко в киното. Участва в “Утро над родината” (1951 г.), “Наша земя” (1953 г.), “Димитровградци” (1956 г.), “Ребро Адамово” (1957 г.), “В навечерието” (1959 г.), “Стръмната пътека” (1961 г.), “13 дни” (1964г .), “С пагоните на дявола” (тв, 1967 г.), “Двойникът” (1969 г.), “На всеки километър” (тв, 1969-1972 г.), “Войниците на свободата” (1977 г.), “Константин Философ” (1983 г.). Участва в много телевизионни постановки: “Човекът от досието” (1966 г.), “Рожден ден” (1971 г.), “Рози за д-р Шомов” (1972 г.), “Първият удар” (1972 г.), “Елегия” (1976 г.), “Годежна вечеря” (1977 г.), “Силни времена” (1978 г.), “Хора и богове” (1979 г.), “Клопка” (1983 г.), “Рози за д-р Шомов” (1984 г.), “Забравете този случай” (1985 г.), “Ретро” (1986 г.) и др. \r\n1963 г. \r\nУмира Никола Димитров Обрешков - български математик, академик (1945 г.), д-р по математика в университета в Палермо (1932 г.), д-р по математика в Сорбоната в Париж (1933 г.). Той е роден на 6 март 1896 г. във Варна. Завършва математика в СУ “Св. Климент Охридски” през 1920 г., след което от 1922 г. до 1923 г. специализира в Берлин. Никола Обрешков е доцент (1922-1925 г.), професор (1925 г.) и ръководител на Катедрата по висша алгебра и теория на вероятностите (1928-1963 г.) в СУ “Св. Климент Охридски”. Има значителен научен принос в различни области на математиката. Създава научна школа. \r\n1956 г. \r\nУмира Минчо Колев Нейчев - български политик. Роден е на 23 март 1887 г. в Стара Загора. Завършва право и философия с докторат в Швейцария (1908 г.). Участва в Септемврийския селски бунт (1923 г.). Член е на ЦК на БРП (к.) от 1945 г., член на Политбюро на ЦК на БКП (1949-1954 г.). Бил е министър на правосъдието (1944-1946 г.), министър на народната просвета (1946-1947 г.) и министър на външните работи (1950-1956 г.). Председател е на Великото народно събрание (1947-1950 г.) и на Президиума на НС (1950 г.). Оглавява конституционната комисия за изработване на проекта за конституцията на Народна Република България (1947 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.11", "title": "Денят 11 август в българската история"}
{"url": "http://www.focus-news.net/news/2018/08/11/2555103/mkd-makedoniya-tanker-se-udari-v-pristanishteto-v-ploche-shtetite-sa-za-milioni-evro.html", "text": "Танкер, превозващ около 27 хил. кубика петрол се удари в пристанището на хърватския град Плоче, причинявайки щети за милиони евро, съобщава скопското електронно издание  МКД . \r\nСъгласно разпространената информация, в резултат на удара част от инфраструктурата на пристанището се е срутила в морето, потънала е и техника за разтоварване на петрол и природен газ. В резултат на произшествението е въведена забрана за експлоатиране на някои от ключовите за администрацията на пристанището помещения. Експерти вече предупредиха, че щетите ще възлизат на повече от един милион евро. \r\nСлед инцидента корабът, плаващ под флага на Маршалските острови, е изтеглен от водата. За щастие, плавателният съд не е получил пробойна и няма заплаха от екологична катастрофа в региона, подчертават от редакцията.  \r\nУточнява се, че властите обмислят варианти за пренасочване на морския трафик и разтоварването на танкерите в Сплит и Риека.  \r\nНе са приведени данни за пострадали.  Тереза Герова", "date": "2018.08.11", "title": "МКД (Македония): Танкер се удари в пристанището в Плоче, щетите са за милиони евро"}
{"url": "http://www.focus-news.net/news/2018/08/11/2555086/ria-novosti-mariya-zaharova-obyasni-reshenieto-na-sasht-za-nalagane-na-novi-sanktsii.html", "text": "САЩ налагат нови санкции, тъй като губят ресурсите за по-нататъшно си развитие, заяви говорителят на министерството на външните работи на Русия Мария Захарова пред  РИА Новости  по време на визитата си в Сърбия. \r\n„Проблемът не е в Русия. Фактът е, може би, че САЩ просто осъзнават че губят ресурси за по-нататъшното си развитие, тези ресурси, от които имаха нужда за излизане от регулярните кризи, които действително преживява светът. Тези ресурси не са много и са нужни нови и нови, нужна е реална експанзия, политическа, финансова, икономическа, каквато всички наблюдаваме“, заяви Захарова, напомняйки че Вашингтон в последно време провежда жестока санкционна политика и в отношенията си с Китай, Иран и дори със своя партньор – Евросъюза. \r\nДипломатът потвърди и че Москва се готви да отговори на новия санкционен пакет на Вашингтон. „Сега тези (наши) ответни мерки се разработват. Заявихме че, за съжаление, отново сме принудени, вместо да мислим как да подобряваме и укротяваме отношенията, да отговаряме по реципрочен начин. Заявиха това открито и публично“, добави тя.  Йонислав Дочев", "date": "2018.08.11", "title": "РИА Новости: Мария Захарова обясни решението на САЩ за налагане на нови санкции"}
{"url": "http://www.focus-news.net/news/2018/08/11/2555101/sofiya-zam-kmetat-evgeni-krusev-shte-proveri-remonta-na-krastovishteto-pri-rektorata-na-sofiyskiya-universitet.html", "text": "От 11.30 часа зам.-кметът по направление транспорт Евгени Крусев  ще провери ремонта на кръстовището при Ректората на Софийския университет на бул. „Васил Левски“ – бул. „Цар Освободител“. Това съобщиха от пресцентъра на  Столична община .", "date": "2018.08.11", "title": "София: Зам.-кметът Евгени Крусев  ще провери ремонта на кръстовището при Ректората на Софийския университет"}
{"url": "http://www.focus-news.net/news/2018/08/11/2555106/ria-novosti-albanets-izbi-osem-dushi-ot-semeystvoto-si-i-nameri-vreme-da-otgovori-na-kritikite-v-sotsialnite-mrezhi.html", "text": "Млад албанец застреля осем души от семейството си, включително две деца. След деянието си 24-годишният Ридван Зикай е избягал, но все пак е намерил време да отговори на оскърбителните коментари в социалната мрежа „Фейбсук“, предава руската информационна агенция  РИА Новости .  \r\nМасовото убийство е извършено в петък, в село, разположено на около стотина километра южно от столицата Тирана, поясни албанската полиция. \r\nМестни медии съобщиха, че след убийството Зикай е посетил страницата си във „Фейсбук“ – от глупост или в състояние на афект, при което не е осъзнавал действията си. Докато част от потребителите са призовали младия мъж да се предаде, а други са го определили като „чудовище“, самият Зикай е намерил време, за да напише, че коментарите в социалната мрежа не го „дразнят“. \r\nПо предварителни данни до убийството се е стигнало заради имуществен спор. Това е най-тежкият подобен в случай в Албания от началото на 1990-те години насам, извършено от един човек, подчертава агенцията. Тереза Герова", "date": "2018.08.11", "title": "РИА Новости: Албанец изби осем души от семейството си - и намери време да отговори на критиките в социалните мрежи"}
{"url": "http://www.focus-news.net/news/2018/08/11/2555107/sofiya-vavedena-e-vremenna-organizatsiya-na-dvizhenieto-za-preasfaltirane-na-ul-tsar-simeon-ot-ul-opalchenska-do-bul-hristo-botev.html", "text": "Въведена е временна организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“, съобщиха от пресцентъра на  Столична община . До 24.00 часа на 31 август е забранено влизането на пътни превозни средства, престоят и паркирането по ул. „Цар Симеон“ в участъка от ул. „Опълченска“ до бул. „Христо Ботев“, като се осигурява преминаването на превозни средства по напречните улици в посочения участък.", "date": "2018.08.11", "title": "София: Въведена е временна организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/08/11/2555104/denyat-11-avgust-v-svetovnata-istoriya.html", "text": "На днешния ден през 1849 г. лидерът на унгарските революционери Лайош Кошут бяга от Унгария.  \r\nПрез 2003 г. НАТО поема командването на международните сили за сигурност в Афганистан. Това е първата операция извън Европа в 54-годишната история на Северноатлантическия пакт.  \r\n2017 г.  \r\nКатастрофа между два пътнически влака в Александрия, Египет, убива над 40 души, а най-малко 179 са ранени. \r\n2017 г.  \r\nНай-малко 56 африкански мигранти са се удавили в Червено море, докато пътуват от Африканския рог до Йемен. \r\n2016 г. \r\nИзбухват две бомби скрити в саксии в провинция Хуа Хин, Тайланд. Загива един и още десет са ранени, включително и чужденци. \r\n2014 г. \r\nВеликият комедиен актьор Робин Уилямс се самоубива. Според близки до него хора, неудовлетворение от ролите, които са му предлагани през последните години и финансови затруднения ускоряват неговото решение. \r\n2014 г. \r\nРеджеп Ердоган спечелва президентските избори в Турция на първия тур с 51.75% от гласовете на избирателите. \r\n2013 г. \r\nВ Мали се провежда втори тур на президентските избори, които са спечелени от Ибрахим Бубакар Кейта. \r\n2012 г. \r\nРазрушителна серия от земетресения с магнитуд 6,3—6,4 по Рихтер удря северозападен Иран, загиват над 308 човека, а 3037 са ранени. \r\n2011 г. \r\nПарламентът на Обединеното кралство прекъсва своята почивка във връзка с уличните безредици във Великобритания. \r\n2006 г. \r\nВ Мексико е регистрирано земетресение с магнитуд 5,9 по скалата на Рихтер. Бедствието се разразява в 14:30:44 (UTC) на около 200 км югозападно от столицата Мексико. \r\n2003 г. \r\nИндонезиецът Ридуан Исамудин, известен още като Хамбали, е заловен в Бангкок, Тайланд след съвместна операция на местните власти и ЦРУ. Ислямистът е един от основните лидери на близката до \"Ал Кайда\" терористична организация “Джемаах Исламиях”. Счита се, че той е отговорен за смъртта на стотици души, сред които жертвите от атентата на о. Бали през 2002 г. и взрива в хотел \"Мариот\" в Джакарта през август 2003 г. \r\n2003 г. \r\nНАТО поема командването на международните сили за сигурност в Афганистан. Това е първата операция извън Европа в 54-годишната история на Северноатлантическия пакт. Международните сили в Афганистан са създадени през октомври 2001 г. От февруари 2003 г. те се намират под съвместното командване на Германия и Холандия. Наброяват около 4700 души от 28 държави. Мисията им е ограничена - те поддържат реда в Кабул и осигуряват охрана на правителството на Хамид Карзай. Успоредно със силите на ООН в страната действат и съюзнически антитерористични сили с численост от около 11 500 войници, 8500 от които са американци. Коалиционните войски действат на цялата територия на Афганистан, като издирват бойци на талибаните и Ал Кайда. \r\n2003 г. \r\nЧарлз Тейлър се оттегля от поста президент на Република Либерия. Той предава властта на вицепрезидента Мозес Бла и намира политическо убежище в Нигерия. Тейлър е президент на Либерия от 1997 г. Той е смятан за главен виновник за гражданската война в Либерия и за подклаждането на бунта в Сиера Леоне. По време на управлението си Тейлър поддържа бунтовници във всички страни в региона. Той е издирван по обвинения във военни престъпления от Специалния трибунал на ООН в Сиера Леоне. \r\nНа 5 март 2006 г. либерийската президентка Елън Джонсън Сърлийф официално отправя молба към Нигерия за предаването на Тейлър. На 29 март Чарлз Тейлър е арестуван на границата с Камерун. Нигерийският президент Оласегун Обасанджо нарежда за незабавното репатриране на бившия либерийски президент. Същият ден той е репатриран в родината си с нигерийски президентски самолет. Веднага след това е прехвърлен на вертолет на ООН, за да бъде откаран в Сиера Леоне. В столицата на Сиера Леоне Фритаун Чарлз Тейлър е съден от международния трибунал на ООН по 17 обвинения във военни престъпления и престъпления срещу човечеството. \r\n2003 г. \r\nНезапомнена вълна от горещини във Франция (44 °C) отнема живота на 144 души. \r\n1999 г. \r\nОт Европа, включително и от българското северно Черноморие, се наблюдава последното за 20 век пълно слънчево затъмнение. Около 350 милиона хора в Европа и Азия стават свидетели на затъмнението. Феноменът започва над Атлантическия океан, стотина мили източно от Бостън, Северна Америка. Първите свидетели на явлението са жителите на остров Сицилия. В Румъния то може да се наблюдава най-продължително. Йордания и Сирия обявяват деня за национален празник. Първото пълно слънчево затъмнение за 21 век е на 21 юни 2001 г. То се наблюдава на много по-малка територия в сравнение със затъмнението от 1999 г. Най-добре се вижда в южната част на Африка. \r\n1990 г. \r\nЗападногерманските свободни демократи на външния министър Ханс-Дитрих Геншер се обединяват с източногерманските си либерални съмишленици и стават първата общогерманска политическа партия. \r\nХанс-Дитрих Геншер е роден на 21 март 1927 г. в Райдебург-Саалкрайс в бившата ГДР. По време на Втората световна война работи като помощник във ВВС. Той е външен министър на ФРГ до 1992 г. \r\n1984 г. \r\nПри проба на своя микрофон на пресконференция, президентът Роналд Рейгън заявява: \"Скъпи американци, радвам се да ви съобщя, че току-що подписах постановление за обявяването на Русия извън закона за всички времена. Бомбардировките започват след пет минути\". Избухва международен скандал. \r\n1981 г. \r\nПредставен е IBM PC - първият модел на персоналния компютър. Компютърът е с процесор Intel 8088, с тактова честота 4,77 MHz и 16 KB оперативна памет, работеща под оперативната система Microsoft DOS. Флопи дискът му е 160 KB, което съответства на информацията, съдържаща се в около 23 страници от енциклопедия. Програмното обезпечение позволява само няколко елементарни текстови редакции и работа с опростени електронни таблици. Стойността на компютъра е 3 хил. долара за модел с монохромен дисплей и 6 хил. долара - за цветен. \r\n1972 г. \r\nАмериканската армия окончателно напуска Виетнам. Войната на САЩ срещу Северен Виетнам започва на 7 август 1964 г. с приемането на Тонкинската резолюция от Конгреса. Причина за приемането на резолюцията става съобщението на президента Линдън Джонсън до Конгреса, в което се казва, че виетнамски катери са нападнали американския флот в Тонкинския залив. \r\n1962 г. \r\nКосмическият апарат “Восток”-3” е изведен в орбита. Пилотиран е от А. Г. Николаев. Извършва 64 обиколки около Земята с обща продължителност на полета 94 ч. и 10 мин. \"Восток-3\" извършва първия в света групов полет (заедно с космическия кораб \"Восток-4\"). \r\n1960 г. \r\nФренската колония Чад обявява независимост и става Република Чад. Република Чад е държава в Централна Африка. Има площ 1 284 хил. кв. км. На север граничи с Либия, на изток със Судан, на юг с Централноафриканската република, а на запад с Камерун, Нигерия и Нигер. Населението й е 6 940 хил. жители. Столицата е Нджамена. \r\n1959 г.  \r\nВ Москва е открито международното летище Шереметиево. \r\n1952 г. \r\nХюсеин I става крал на Йордания. Хусейн бин Талал е крал на Йордания от 1953 до 1999. Царуването му бележи нова епоха в развитието на страната, като жизненият стандарт на нейните жители се покачва значително. Той е член на Хашемитската династия. Смятан е от вярващите мюсюлмани за пряк наследник на пророка Мохамед (Ал ал-Байт). По време на управлението си следва умерена прозападна политика, което води и до нарастване на външната задлъжнялост на Йордания. В Шестдневната война от 1967 г. Йордания загубва старата част на Йерусалим и Западния бряг на река Йордан. През 1970-1971 г. крал Хусейн с помощта на бедуините разбива палестинските организации в Йордания, които със своето поведение заплашват кралската власт в страната. \r\nПрез 1974 г. крал Хусейн признава Организацията за освобождение на Палестина (ООП) и се отказва от всички йордански претенции към земите на запад от р. Йордан в полза на бъдещата арабско-палестинска държава в лицето на ООП. По време на кувейтската криза (1990-1991) Хусейн се опитва не много успешно да посредничи между Саддам Хусейн и съюзниците. През 1994 г. сключва мирен договор с Израел. \r\n1944 г. \r\nПо време на Втората световна война (1939-1945 г.) англо-американската авиация извършва бомбардировка над с. Койнаре (сега гр. Койнаре). \r\nКойна̀ре е град в Северна България. Той се намира в Област Плевен и е в близост до град Червен бряг. Един от 14-те града в Плевенска област, с население между 5 и 10 хиляди души. Втори по големина в Община Червен бряг. \r\n1934 г. \r\nВ новосъздадения федерален затвор на остров Алкатрас (в залива на Сан Франциско) са докарани първите затворници. \r\n1926 г. \r\nКодак започва работа по създаването на цветна фото- и кинолента. \r\n1906 г.  \r\nВъв Великобритания Французинът Йожен Лост получава първия в света патент за говорещ филм. \r\n1903 г. \r\nПри пожар в парижкото метро умират 84 човека. \r\n1877 г. \r\nАмериканският астроном Асаф Хол открива първия спътник на Марс – Деймос. Деймос (от гръцки ужас) е по-малкият и по-отдалечен спътник от двата спътника на Марс. Обикаля около планетата по орбита на разстояние 23459 км. за 30 часа, има размери 15х12х11 км. и маса 2.8х1016кг. Открит е през август 1877 г. Деймос е скалист обект с много кратери по повърхността. \r\n1863 г. \r\nКамбоджа става протекторат на Франция. \r\n1858 г. \r\nЗа първи път е изкачен връх Айгер в Бернските Алпи от Кристиан Алмер, Петер Борен и Чарлз Барингтон. \r\n1849 г. \r\nЛидерът на унгарските революционери Лайош Кошут бяга от Унгария. Лайош Кошут е унгарски политически деец, републиканец и демократ, един от главните организатори на борбата на унгарския народ по време на революцията от 1848-1849 г. Той е роден на 19 септември 1802 г. в Монок. Водач на либералната опозиция от 30-те години на ХIХ в., повежда борба за освобождението на народа си от властта на Хабсбургите. През 1837 г. е осъден от австрийците на 4 години затвор. След избухването на въстанието в Пеща (1848 г.) е министър на финансите в първото унгарско правителство. Оглавява Комитета за защита на родината и организира революционна армия. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран е през 1867 г. Умира на 20 март 1894 г. в Торино, Италия. \r\n1804 г. \r\nИмператорът на Свещената Римска империя Франц II става първи император на Австрия. \r\n1786 г. \r\nОснована е първата британска колония в Малайзия. На тази дата са родени: \r\n1950 г. \r\nРоден е американският инженер Стивън Возняк. Заедно със Стив Джобс, през 1976 г. създават фирмата \"Епъл Къмпютърс\". През 1977 г. тя пуска в продажба първия персонален компютър Apple II. \r\n1941 г. \r\nРоден е Патрисио Гусман - чилийски режисьор. Снима късометражни филми - \"Електрошоу\" (1966 г.). През 1969 г. завършва кино школа в Мадрид с филма \"Ортопедичният рай\". От 1971 г. е режисьор в Отдела за документални филми - \"Първата година\" (1971 г.) и \"Отговорът на октомври\". След преврата на Пиночет емигрира в Куба, където снима своята прочута трилогия \"Битката за Чили\" (1979 г.), филм, смятан за явление в политическото латиноамериканско кино. Други негови филми са \"Чили - упоритата памет\" (1997 г.) и \"Случаят Пиночет\" (2001 г.). \r\n1913 г. \r\nРоден е Менахем Бегин (1913 - 1992) - бивш министър-председател на Израел. Носител на Нобелова награда за мир (1978) заедно с египетския президент Ануар Садат за успехите им при постигане на мир в района на Близкия Изток. \r\n1910 г. \r\nРоден е Джордж Каспър Хоманс - американски социолог и психолог необихейвиорист. Професор в Харвардския (от 1953 г.) и Кеймбриджкия университет (1955-1956 г.), президент на Американската социологическа асоциация (1963-1964 г.), член на Националната АН на САЩ (1972 г.). Един от създателите на теорията за малката група, опираща се на идеята за структурно-функционалния анализ (“Човешката група”, 1950 г.). Появата на социологията според Хоманс е “естествено следствие от психологията” (“Sentiments and activities”, N. Y., 1962 г.). Приема за изходна единица на анализа “елементарното социално поведение”, т.е. непосредствените контакти между индивидите, и на тази база се стреми да осмисли функционалните социални системи на различни равнища. На основата на теории, заимствани от психологията на поведението (Б. Скинър, Е. Торндайк) и икономически концепции за размяната, изследва социалното поведение. Хоманс предполага съществуването на единна извън исторична група ценности и условия за свободна конкуренция, описани в класическата политикономия. Джордж Каспър Хоманс умира на 29 май 1989 г. \r\n1884 г. \r\nРоден е Панаит Истрати (псевдоним на Герасим Истрати) - румънски писател (пише на френски език). Автор е на няколко романа, както и на книги за Съветския съюз - \"Към другия пламък\" (т. 1-3, 1929 г.). Негови съчинения са \"Opere alese\" (v. 1-2, 1966 г.), \"Chira chiralina si alte povestiri\" (1957 г.) и др. Истрати умира на 16 април 1935 г. в Букурещ. \r\n1873 г. \r\nРоден е англичанинът Бъртрам Милс (1873 - 1938). Създател и собственик на един от най-големите циркове в света. \r\n1837 г. \r\nРоден е Мари Франсоа Сади Карно - френски държавник, внук на Н. Л. Карно. Министър в правителствата на Фрейсине, Брисон и др. (1878-1887 г.). Президент на Френската република (1887 г.). С активното му участие е сключен френско-руският съюз (1891-1893 г.). Карно е убит от анархиста С. Казерио на 24 юни 1894 г. в Лион. \r\n1804 г. \r\nРоден е Владимир Одоевски - руски писател, музикант, меценат, общественик, княз. От 1816 г. до 1822 г. учи в Благородническия пансион при Московския университет. Посещава заседанията на Свободното дружество на любителите на руската словесност. Председател е на литературно-философския кръжок \"Общество любомудрия\" (\"Философско дружество\"), свързан с немската класическа философия и литература. Заедно с поета декабрист В. Кюхелбекер издава няколко броя на алманах \"Мнемозина\". След въстанието на декабристите от 1825 г. работата на кръжока е преустановена. През 1826 г. се премества от Москва в Петербург, постъпва на служба в Министерството на вътрешните работи, след което е директор на Народната библиотека и ръководи Румянцевския музей. Работи активно за създаване на Руското музейно дружество, за откриване на консерватория, за преустройството на сп. \"Отечественние записки\". Литературната си дейност започва от средата на 20-те години на ХIХ в. с малки разкази притчи, които публикува в \"Мнемозина\" и други издания. Успехът му идва след издаването на сборника \"Пъстри разкази\" (1833 г.). Автор е и на повести за живота на аристокрацията - \"Княгиня Мими\" (1834 г.), \"Княгиня Зизи\" (1839 г.). Негово обобщаващо произведение е романът \"Руски нощи\" (1844 г.). От 1843 г. издава сп. \"Селско четене\", предназначено за просвета на народа. Оставя фрагменти от романа утопия \"4338-а година\", в който прогнозира съдбата на печатната книга в бъдеще. Владимир Одоевски умира на 11 март 1869 г. в Москва. На тази дата умират: \r\n1972 г. \r\nУмира Макс Тейлър - американски лекар и микробиолог. Роден е на 30 януари 1899 г. в Претория, ЮАР. В периода 1917-1918 г. учи медицина в Кейптаунския университет, а през 1922 г. специализира в Лондон. От 1951 г. ръководи лабораторния отдел по медицина и здравеопазване в Рокфелеровия фонд в Ню Йорк и едновременно е професор (от 1964 г.) в Медицинското училище към Йейлския университет. Получава Нобелова награда за физиология и медицина (1951 г.) за изследване на вируса на жълтеницата и създаване на две специфични ваксини за имунизация на човека срещу това заболяване. \r\n1955 г. \r\nУмира Робърт Ууд - американски физик. Той е роден на 2 май 1868 г. в Конкорд. Завършва Харвардския университет през 1891 г. През 1901-1938 г. е професор в Университета “Джон Хопкинс” в Балтимор. Открива и изследва оптичния резонанс (1902 г.). Открива поляризацията на резонансното излъчване и нейната зависимост от магнитното поле. На неговите трудове се базира теорията за атомните и молекулярните спектри. Създава стъклен филтър, който пропуска ултравиолетовите лъчи и е непрозрачен за видимия свят; прави снимки на Луната в ултравиолетовия спектър, с което поставя началото на ултравиолетовата и инфрачервената фотография. Усъвършенства дифракционната решетка. Изследва ултразвуковите колебания и влиянието им върху течните и твърдите тела. \r\n1919 г. \r\nУмира Андрю Карнеги - американски индустриалец от шотландски произход. Той е роден на 25 ноември 1835 г. Натрупва състояние в металургичния бизнес. Андрю Карнеги е щедър филантроп, даренията му възлизат на повече от 125 милиона долара. Създава множество обществени библиотеки в САЩ и Великобритания. Защитава интересите на българите. Организира Карнегиевата анкета (1914 г.), която доказва, че населението на Тракия и Македония е българско и трябва да бъде включено в пределите на България. Противник е на антибългарската политика на Великите сили по време на Балканските (1912-1913 г.) и Първата световна война (1914-1918 г.). \r\n1844 г. \r\nУмира Вартоломей Йерней Копитар - словенски филолог. Той е роден на 23 август 1780 г. в Репне, Югославия. Завършва философия в Любляна и право във Виена. Пръв пазител на Виенската императорска библиотека. От 1808 г. се занимава със словенска литература и славянски езици. Съчиненията му “Граматика на славянския език в Крайна”, “Каринтия и Щирия” и “Глаголита Клоцианус” (1836 г.) са важен етап в историята на славистиката. Негов ученик е Фр. Миклошич. \r\n1464 г. \r\nУмира Николай Кузански - германски философ, богослов и учен от епохата на прехода от схоластиката към хуманизма, кардинал (1448 г.). Роден е през 1401 г. в Куза на Мозел. Следва в Хайделберг и Падуа (1416-1423 г.). Учи юридически науки, математика и естествознание, теология, получава духовно звание. През 1432-1437 г. участва в Базелския събор. Ръководен от идеята за вселенско единство, на събора се изказва за централизация на Църквата. Близък съветник на папа Пий II, епископ в Бриксен (от 1450 г.), главен викарий на Рим (от 1458 г.). Оказва значително влияние върху европейската политика. Той е първият философ на Ренесанса. Автор е на седем специални трактата по математика, един от предшествениците на математическия анализ от ХVII в. Предрича някои от идеите на Н. Коперник, доказва безкрайността и вечността на света, занимава се с проблеми на опитното естествознание, предлага реформа на календара, съставя географска карта на Централна и Източна Европа. \r\n1456 г. \r\nУмира унгарският крал Янош Хуняди. Той е войвода на Трансилвания, бан на Темеш, управител на Унгария и регент на малолетния крал Ласло V. По-новите изследвания приемат, че Янош Хуняди е роден към 1407 г. и е син на влашкия болярин Влайку, който към началото на XV в. получава от унгарския крал замъка Хунияд в Трансилвания. Към 1437 г. Хуняди става член на кралския съвет като през 40-те години е капитан на Белград, бан на Темеш, войвода на Трансилвания. В периода 1446-1452 г. е и регент на Ласло V. Хуняди е личността, наложила идеята за офанзивна борба с исляма. Последователно нанася поражения на османците при Белград (1441 г.), р. Яломица във Влашко (1442 г.), Ниш и София (1443 г.). Заедно с Владислав III Ягело застава начело на т.нар. Дълъг поход от зимата на 1443-1444 г., а след това и в похода от 1444 г., завършил с битката при Варна (10 ноември 1444 г.). През 1448 г. Янош Хуняди претърпява тежко поражение при Косово поле от войските на Мурад II, а през 1451 г. сключва тригодишно примирие с Мехмед II Завоевателя. През 1456 г. Янош Хуняди отблъсква османската обсада на Белград. \r\n117 г. \r\nПри подозрителни обстоятелства в поход умира римският император Траян. Съществува версия, че той е отровен от своя приемник Адриан. Същия ден П. Ений Адриан от династията на Антонините се възкачва на римския престол. Той е роден на 24 януари 76 г. в Италика, Южна Испания. Адриан е римски император до смъртта си на 10 юли 138 г. По време на управлението на Адриан Римската империя преживява 21 години в мир и благоденствие. Той посещава два пъти долнодунавските земи (118 г.; 123-124 г.). Адриан реформира администрацията, покровителства литературата и изкуствата. Посещава лично много области на Римската империя, като оставя паметници. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.11", "title": "Денят 11 август в световната история"}
{"url": "http://www.focus-news.net/news/2018/08/11/2555105/vazmozhni-sa-prekasvaniya-na-efira-na-radio-fokus-plovdiv.html", "text": "Възможни са прекъсвания на ефира на Радио „Фокус”- Пловдив между 08.30 и 14.30 часа. По това време ще бъде прекъснато електрозахранването на сградата, където се намира радиото. Това се налага във връзка с профилактика на трафопоста.", "date": "2018.08.11", "title": "Възможни са прекъсвания на ефира на Радио „Фокус”- Пловдив"}
{"url": "http://www.focus-news.net/news/2018/08/11/2555108/burgas-aktrisata-stoyanka-mutafova-shte-predstavi-v-pomorie-biografichnata-si-kniga-dobar-vecher-stoletie-moe.html", "text": "Любимата актриса на поколения българи Стоянка Мутафова ще гостува в Поморие, за да се срещне със своите почитатели и да представи биографичната си книга „Добър вечер, столетие мое!“. Това съобщиха от пресцентъра на  Община Поморие . От 19.00 часа в залата на Народно читалище „Просвета 1888“ легендарната артистка ще разкаже искрено и с чувство за хумор за себе си и за хората, с които е живяла и работила. Мемоарите ѝ са своеобразна галерия на нейното столетие – родена през 1922 година, тя и до днес, на 95-годишна възраст, продължава да играе на театралната сцена и да прави турнета. \r\nКнигата представя живота на Стоянка Мутафова – бурен, превратен и интересен, изпълнен със смешни и тъжни моменти и с много предизвикателства и успехи. Особено ценни са разсъжденията  за смисъла на живота, за цената на успеха, за любовта и отношенията между хората. Те показват актрисата в една нова и непозната светлина. \r\nВходът е свободен. Срещата ще се състои от 19.00 часа в залата на Народно читалище „Просвета 1888“.", "date": "2018.08.11", "title": "Бургас: Актрисата Стоянка Мутафова ще представи в Поморие биографичната си книга „Добър вечер, столетие мое!“"}
{"url": "http://www.focus-news.net/news/2018/08/11/2555112/veliko-tarnovo-ogranicheno-e-dvizhenieto-po-ulitsite-ivan-vazov-i-velcho-dzhamdzhiyata-zaradi-remont-na-vodoprovod.html", "text": "С нормална интензивност за почивен ден е трафикът във Велико Търново, предаде репортер на  Радио „Фокус” – Велико Търново . Времето  слънчево. Температурата на въздуха е 15 градуса. По-натоварено е движението в центъра на града -на кръстовищата пред сградата на Пощата и пред Съдебната палата, както и по бул. „България“, ул. „Никола Габровски“. Интензивен е трафикът по ул. „Васил Левски“, която  е отворена за двупосочно движение.  Натоварено е и на пътен възел „Качица“ и ул. „Магистрална“– част от главен път София – Варна. Ограничено е движението по улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е през село Шереметя. \r\nНадежда КРЪСТЕВА", "date": "2018.08.11", "title": "Велико Търново: Ограничено е движението по улиците „Иван Вазов“ и „Велчо Джамджията“ заради ремонт на водопровод"}
{"url": "http://www.focus-news.net/news/2018/08/11/2555109/negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-s-lesichovo-tazi-nedelya.html", "text": "Тази неделя, на 12.08. 2018 г., с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия в  храм \"Св. Димитър\", село Лесичово на Пловдивска епархия, предаде репортер на  Агенция \"Фокус\" . Начало: 9.00 часа. \r\nНикола Петков", "date": "2018.08.11", "title": "Негово преосвещенство Константийският епископ Яков ще оглави архиерейска света Литургия в с. Лесичово тази неделя"}
{"url": "http://www.focus-news.net/news/2018/08/11/2555114/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по пловдивския участък на АМ „Тракия“. Това съобщиха за  Радио „Фокус“ – Пловдив  от Областното пътно управление. По останалите основни направления в Пловдивска област движението се извършва нормално и без затруднения. Пътните настилки са сухи и нормално проходими. Опасност от падащи камъни има по направленията Бачково-Нареченски бани, Кричим-Девин и Югово-Лъки. Остава забранено движението за камиони над 12 тона по пътя Поповица-Болярци. Все още е валидно и ограничението за преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 15 септември движението по пътя Пловдив-Асеновград, от изхода на града до Асеновград, ще се извършва двупосочно в едното платно, поради ремонтни дейности. Движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Ограничението е валидно до 30 септември. \r\nТрафикът на територията на града се осъществява с нормална интензивност. По-засилено автомобилно движение се отчита в централната градска част и по входно-изходните артерии. Част от бул. „Александър Стамболийски“ в Пловдив се затваря за движение, заради авариен ремонт на магистрален водопровод. Ще бъде преустановено движението и в двете платна на пътната артерия, в участъка между ул. „Околчица” и ул. „Болград”, за времето от 09.00 до 16.30 часа. Маршрутът  на  автобусни линии  №1, 16 и 36 от вътрешноградския транспорт  се променя двупосочно. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември.  Пътните настилки в града са сухи и нормално проходими. \r\nТони МИХАЙЛОВ", "date": "2018.08.11", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/08/11/2555115/burgas-zapochva-vetrohodnata-regata-kor-karoli.html", "text": "Започва ветроходната регата „Кор Кароли“. Състезанието ще се проведе до 15 август, като стартът е в Бургас с „Про-Ам“ гонка, която ще се състои днес от 13.00 ч. Това съобщиха от пресцентъра на  Община Бургас . От 19.00 ч. на Пристанище-Бургас ще се състои церемонията по откриването на надпреварата. Официалната състезателна програма започва на 12 август, в 11.00 ч. със старт на първия етап от Бургас – о-в Св. Иван – Бургас. Тази година отново Община Бургас и Пристанище Бургас са партньори на фондация \"Кор Кароли\" във връзка с организирането и провеждането на едноименното състезание.  \r\nТаксата за участие на човек е 10 лв. Такса за лодките, независимо от тяхната големина няма да има. Таксите могат да се плащат и на място. Средствата ще бъдат насочени за организиране и провеждане на самото състезание и за годишната церемония „Златен глобус“ на Фондацията. Последните гонки са във варненския залив на 15 август, като същия ден ще бъде и награждаването.  \r\nОрганизационният комитет на регата „Кор Кароли“ обявява, че поради невъзможност и отказ от страна на „Марина Порт“ Созопол да домакинства флотилията от яхти, участващи в регатата, маршрутът на втора и трета състезателни гонки, които ще се проведат на 12.08 /неделя/ и 13.08 /понеделник/, е променен както следва: \r\n- 12 август (неделя) – старт Бургас – о. Свети Иван – Бургас; \r\n- 13 август (понеделник) – старт Бургас – Свети Влас.", "date": "2018.08.11", "title": "Бургас: Започва ветроходната регата „Кор Кароли“"}
{"url": "http://www.focus-news.net/news/2018/08/11/2555099/politico-pred-posolstvata-na-rumaniya-v-evropeyskite-strani-sashto-sa-provedeni-protesti-sreshtu-pravitelstvoto-na-viorika-danchila.html", "text": "Освен в Букурещ и по-големите градове на Румъния, антиправителствени протести срещу управляващите в северната ни съседка бяха организирани и пред посолствата й в цяла Европа, съобщава електронното издание  Politico . \r\nМащабната демонстрация в Букурещ, в която се включиха румънци, живеещи извън пределите на родината си, прерасна в насилие, при което полицията употреби сълзотворен газ и водни оръдия. В резултат медицинска помощ потърсиха най-малко 250 души, а 70 бяха хоспитализирани.  Стотици румънци, пребиваващи във Великобритания, Италия и Швейцария, се завърнаха в страната си, за да се включат в протеста в Букурещ.  \r\nПо данни на румънските медии пред сградата на правителството на площад „Виктория“ в Букурещ са се събрали между 80 хил. и 100 хил. души, недоволни от управлението на Социалдемократическата партия. Демонстрацията им е започнала спокойно, но вечерта е завършила с намеса на жандармерията.  \r\n„Осъждам силно бруталната намеса на жандармерията, която е непропорционална в сравнение с действията на повечето хора на площад „Виктория \". Опитът да се попречи на на хората да изразят волята си чрез насилствена реакция на правоприлагащите органи е отвратително решение\", написа румънският президент Клаус Йоханис в социалната мрежа „Фейсбук“.  \r\nОт опозиционния „Съюз за спасение на Румъния“ поискаха оставката на вътрешния министър Кармен Дан. Според твърденията на партията властите са подстрекали умишлено хулигани и други крайно настроени групи, за да провокират безредици и да оправдаят намесата на жандармерията.  \r\nОт редакцията отбелязват, че часове след безредиците управляващите запазват мълчание. Министър-председателят Виорика Дънчила е на почивка до понеделник, пояснява  Politico . Тереза Герова", "date": "2018.08.11", "title": "Politico: Пред посолствата на Румъния в европейските страни също са проведени протести срещу правителството на Виорика Дънчила"}
{"url": "http://www.focus-news.net/news/2018/08/11/2555110/otkriva-se-lovat-na-padpadatsi-gurgulitsi-grivyak-gorski-bekas-i-obiknovena-bekasina.html", "text": "Открива се ловът на пъдпъдъци, гургулици, гривяк, горски бекас и обикновена бекасина. Това съобщиха от  Изпълнителна агенция по горите  (ИАГ). \r\nПтичият лов е атрактивен и много динамичен. Дневната норма за отстрел на един ловец е до 15 пъдпъдъка, а за всички останали: гургулици, гривяк, горски бекас и обикновена бекасина - до 10 броя. Ловуването се извършва само през деня – един час преди изгрева и един час след залеза на слънцето. Задължително е издаването на писмено разрешение с датата, имената на ловците и на ръководителя на лова,  номерата на ловните билети и членските карти, начина и мястото на ловуване, вида и броя на разрешения за отстрел дивеч.  \r\nЗабранено е използването на електрически звуковъзпроизвеждащи устройства, живи птици за примамка, ловни соколи и други грабливи птици, на ловни хрътки, както и на други средства и методи, нормативно недопустими при ловуване. \r\n2757 са новите ловци, успешно издържали изпитите за придобиване право на лов и които за първи път през тази година ще участват в ловните излети. Те са част от над 118-те хиляди ловци, притежаващи членски карти и заверили билетите си  за лов за 2018 година.  \r\nЗа недопускане на инциденти и успешно провеждане на ловните излети, Изпълнителна агенция по горите призовава българските ловци  стриктно да спазват разпоредбите на Закона за лова и опазване на дивеча и правилника за неговото приложение, правилата за безопасност по време на лов, противопожарните правила за опазване и защита на горските територии.", "date": "2018.08.11", "title": "Открива се ловът на пъдпъдъци, гургулици, гривяк, горски бекас и обикновена бекасина"}
{"url": "http://www.focus-news.net/news/2018/08/11/2555120/lokalno-makedoniya-zapadnonilskata-treska-obhvana-balkanite-zhertvi-ima-v-sarbiya-gartsiya-i-rumaniya.html", "text": "Западнонилската треска обхвана Балканите, съобщава македонското електронно издание  „Локално“ , като уточнява, че смъртни случи има в Гърция, Сърбия и Румъния.  \r\nСлед като по-рано бяха приведени данни за фатални случаи в Гърция и Сърбия, Министерство на здравеопазването на Румъния също съобщи за първа жертва на Западнонилската треска в страната. Това е 79-годишен мъж от Източна Галилея, който е страдал и от други заболявания.  По данни на румънския Национален център за наблюдение и контрол на заразните болести, в периода между 2 май и 8 август са регистрирани 23 случая на заразяване с вируса, 11 от които – през настоящия месец.  Повечето от заразените живеят по река Дунав и източните части на Румъния.  \r\nПо-рано здравните власти в Гърция съобщиха, че от началото на лятото в стртаната са докладвани 55 случая на Западнонилска треска, две от които са с фатален край.  \r\nВ западната ни съседка има 102 регистрирани случая на заразяване с треската, като деветима от тях са починали.  \r\nСпоред Министерството на здравеопазването на България до този момент не са регистрирани случаи на заразени със Западнонилска треска в страната. \r\nВирусът се предава на хората само чрез ухапване от заразени комари. Обикновено се появява на Балканите в края на май или началото на юни. Тереза Герова", "date": "2018.08.11", "title": "„Локално“ (Македония): Западнонилската треска обхвана Балканите – жертви има в Сърбия, Гърция и Румъния"}
{"url": "http://www.focus-news.net/news/2018/08/11/2555121/burgas-javascript-s-bira-sabira-programisti-v-ekspotsentar-flora.html", "text": "JavaScript – един от най-използваните скриптови езици за програмиране в Интернет, ще събере край морето не само местната IT общност, но и специалисти от цялата страна. Това съобщиха от  Община Бургас . Първото събитие на Beer.JS /JavaScript с бира/ в Бургас ще се проведе на метри от плажа – в експоцентър „Флора“. \r\nСрещата ще започне с напитки за добре дошли, ще премине с няколко светкавични разговора /Lightning talks/ с гурута на JavaScript и ще приключи със създаването на мрежи. \r\nBeer.JS се организира от techtalks.bg, посредством страницата им във Фейсбук, и е подкрепен от ЕПАМ, в партньорство със SofiaJS UG. \r\nTech Talks е независима общност, която обединява IT специалисти и инициира събития за споделяне на знания. \r\nПървоначално организирано през 2015 г., Tech Talks започва като поредица от малки технологични срещи и се превръща в жизнена общност от ИТ гурута, които са луди по последните развития в програмните езици, рамки и технологии, оформяки бъдещето на софтуерната индустрия.", "date": "2018.08.11", "title": "Бургас: „JavaScript с бира“ събира програмисти в експоцентър „Флора“"}
{"url": "http://www.focus-news.net/news/2018/08/11/2555118/muzika-knigi-i-sladoledeni-izkusheniya-predlaga-initsiativata-zelenata-biblioteka-na-stolichna-biblioteka-v-park-sveta-troitsa.html", "text": "\"Зелената библиотека\" на Столична библиотека ще бъде в парк „Света Троица“. Поетите и музиканти Петър Чухов и Иван Христов ще четат свои стихове и ще свирят композиции на етнорок групата „Гологан“. Това съобщиха от пресцентъра на  Столична община . \r\nЗа малките читатели са подготвени арт работилница с куклената актриса Таня Гигова от Сдружение \"ГлухАРТчета\", в която ще могат да си направят \"сладолед на клечка\" от подръчни материали. Любознателните посетители ще може да се запознаят с интересни факти за квартал \"Илинден\".  \r\nВ парка ще бъде и мобилната библиотека - Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека.  \r\n\"Станете наш читател, прочетете хубава книга сред природата и оцветявайте книжки с децата си.  \r\nПродължава инициативата \"Споделени книги\" - \"Вземи, прочети, върни\".  \r\nОчакваме ви от 10:00 до 14:00 ч.\", посочват организаторите на инициативата.", "date": "2018.08.11", "title": "Музика, книги и „сладоледени изкушения“ предлага инициативата \"Зелената библиотека\" на Столична библиотека в парк „Света Троица“"}
{"url": "http://www.focus-news.net/news/2018/08/11/2555119/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-mitropolitskata-katedrala-sv-vmtsa-nedelya-na-12-avgust.html", "text": "Тази неделя, на 12.08. 2018 г., във връзка с отбелязването паметта на преподобни Максим Изповедник, с благословението на Негово светейшество Българския патриарх и софийски митрополит Неофит, Негово Преосвещенство Белоградчишкият епископ Поликарп - викарий на Софийския митрополит ще отслужи Архиерейска света Литургия в  митрополитския храм \"Св. вмца Неделя\", град София, предаде репортер на  Агенция \"Фокус\" . Начало: 9.00 часа.  \r\nНикола Петков", "date": "2018.08.11", "title": "София: Негово преосвещенство Белоградчишкият епископ Поликарп ще оглави архиерейска света Литургия в митрополитската катедрала \"Св. Вмца Неделя\" на 12 август"}
{"url": "http://www.focus-news.net/news/2018/08/11/2555117/afp-samoletnata-katastrofa-v-siatal-ne-e-teroristichen-intsident.html", "text": "Катастрофата край Сиатъл на самолета, вдигнат във въздуха без разрешение на летищните власти, „не е терористичен инцидент“. Това увериха от шерифството на окръг Пиърс в щата Вашингтон, предава  AFP . \r\n„Това не е терористичен инцидент. Потвърдена информация... става въпрос за самоубиец. Знаем кой е той. Никакви други лица не са замесени“, се казва в изявление от шерифството на Пиърс, публикувано в социалната мрежа „Туитър“. \r\nПо-рано бе съобщено за „неразрешено излитане\" на самолет от летището в Сиатъл. Очевидци разказваха, че машината е била преследвана от два изтребителя F-15, задействани след получаването на сигнала за инцидента.  Местните власти подчертаха, че към настоящия момент информацията е предварителна, а инцидентът описаха като „развиващ се“. Засега е известно, че лицето, отвлякло самолета, е 29-годишен механик. Допуска се, че той може да има психични проблеми. Тереза Герова", "date": "2018.08.11", "title": "AFP: Самолетната катастрофа в Сиатъл „не е терористичен инцидент“"}
{"url": "http://www.focus-news.net/news/2018/08/11/2555116/voa-ot-letishteto-v-siatal-e-izvarsheno-nerazresheno-izlitane-mashinata-e-katastrofirala.html", "text": "Летищните власти в американския град Сиатъл, щата Вашингтон, потвърдиха за инцидент, при който пилот на авиокомпания е отвлякъл самолет, след което е катастрофирал, предава  Voice of America . \r\nМестните власти подчертаха, че към настоящия момент информацията е предварителна, а инцидентът описаха като „развиващ се“. Засега е известнo, че лицето, отвлякло самолета, е 29-годишен механик. Допуска се, че той може да има психични проблеми. \r\nVOA привежда информация, съгласно която в разследването на инцидента участва Федералното бюро за разузнаване (ФБР). \r\nПо-рано бе съобщено за „неразрешено излитане\" на самолет от летището в Сиатъл. Очевидци разказваха, че машината е била преследвана от два изтребителя F-15, задействани след получаването на сигнала за инцидента.   Тереза Герова", "date": "2018.08.11", "title": "VOA: От летището в Сиатъл е извършено „неразрешено излитане“, машината е катастрофирала"}
{"url": "http://www.focus-news.net/news/2018/08/11/2555111/telma-makedoniya-zoran-zaev-uspokoyava-strastite-v-balgariya-sled-izyavlenieto-si-za-ilindensko-preobrazhenskoto-vastanie.html", "text": "Министър-председателят на югозападната ни съседка Зоран Заев се опита да успокои страстите в България след изявлението си, че Илинденско-Преображенското въстание е македонско. Думите му предизвикаха реакция от страна на българския премиер Бойко Борисов, който призова Заев да бъде предпазлив в думите си, защото ще дойде момент, когато Македония ще се нуждае от гласа на страната му в Съвета на Европейския съюз, предава скопският телевизионен канал  „Телма“ . \r\n„Оставям всички да си мерят думите, защото са за негова сметка. Ако той (Зоран Заев) ги е изрекъл умишлено или то отново е за негова сметка. Защото, когато дойдем в Съвета на ЕС и трябва да дадем своето съгласие, ще си припомним тези неща. Моят съвет към всички е да бъдат по-предпазливи\", бе коментарът на Борисов.  \r\nПо-рано ръководителят на българската дипломация Екатерина Захариева подчерта, че Илинденско-Преображенското въстание може да е македонско от географска гледна точка, но исторически то е българско. \r\nЗаев не спомена конкретно изявленията за въстанието и реакцията в двете страни за това, но написа, че политиците понякога правят грешки. „Понякога правим и грешки, но Ви уверявам, че това е само небрежност, защото искрено искаме сътрудничество и приятелство, затова подписахме договор за добросъседство и приятелство \", пише Заев. \r\nВ социалната мрежа „Фейсбук“ Заев припомня, че вече повече от година Македония и България отбелязват заедно съвместната си история, като привежда няколко примера за събития, чествани с участието на представители на двете страни.  \r\nЗаев в текста на Facebook припомня, че Македония и България повече от една година честват общи части от историята между двата народа и няколко пъти заедно отбелязал исторически събития, споменавайки част от тях. Той увери критиците в Македония и България, че няма никаква дилема по отношение на приятелството и сътрудничеството между двете страни, които – съгласно думите му – са искрени.  \r\nМакедонският премиер се обърна директно и към българската общественост с думите „скъпи приятели и братя“, като я призова да вярва в искреното приятелство между Скопие и София, което за няколко десетилетия в миналото е било „загубено“.  \r\n„Намерихме отново нашия приятел и брат. Нека не позволяваме да се връщаме назад“, написа още Заев в социалната мрежа. Същевременно той увери, че страната му не би могла да забрави за усилията, положени от Бойко Борисов и външния ни министър Екатерина Захариева в името на това Македония да получи дата за началото на преговори за членство в Европейския съюз.  \r\n„Нима можем да се правим на слепи и глухи, когато виждаме и чуваме всичко, което България направи и успя в това да помогне на Македония да получи поканата за членство в НАТО?\", допълни Заев. \r\nВ заключение македонският премиер увери, че страната му е благодарна на България. Поради тази причина и занапред двете страни ще честват заедно „миналото и на основите на това минало ще продължаваме да градим общо бъдеще“. Тереза Герова", "date": "2018.08.11", "title": "„Телма“ (Македония): Зоран Заев успокоява страстите в България след изявлението си за Илинденско-Преображенското въстание"}
{"url": "http://www.focus-news.net/news/2018/08/11/2555122/pazardzhik-ogranicheno-e-dvizhenieto-na-tovarni-avtomobili-nad-10-tona-po-pat-iii-3704-pazardzhik-vetren-na-mosta-v-selo-boshulya.html", "text": "Ограничено е движението на товарни автомобили над 10 тона по път III-3704 Пазарджик - Ветрен на моста в село Бошуля, съобщи за  Радио „Фокус“ – Пазарджик  дежурният в Областно пътно управление – Пазарджик. Интензивно е движението по главен път I-8 Пловдив - Пазарджик - Белово - Костенец. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.11", "title": "Пазарджик: Ограничено е движението на товарни автомобили над 10 тона по път III-3704 Пазарджик - Ветрен на моста в село Бошуля"}
{"url": "http://www.focus-news.net/news/2018/08/11/2555129/veliko-tarnovo-v-istoricheskiya-muzey-v-gorna-oryahovitsa-shte-se-provede-muzeyno-zanimanie-ot-poreditsata-ezikat-na-znatsite-prez-vekovete.html", "text": "Последното музейно занимание от поредицата „Езикът на знаците през вековете” ще се проведе в Исторически музей – Горна Оряховица. Участниците в него ще имат възможност да се запознаят с праисторически вертикален стан. Това съобщи за  Радио „Фокус“ – Велико Търново  директорът Пламен Мадемов. Събитието е част от провеждащите се през лятото „Семейни съботи“ в Музея. „Успяхме да направим реплика на вертикален праисторически стан, до който участниците в летните съботи ще могат да се докоснат и да видят тези най-ранни тъкачни техники. Те са интересни с едни предписмени знаци, които са изписани върху тях. Мислим с тях да поизпитаме въображението на посетителите на Исторически музей тази събота“, посочи Пламен Мадемов. Най-ранните станове датират от V-то хилядолетие преди новата ера. Исторически музей – Горна Оряховица притежава интересна колекция от 9 броя праисторически тежести за стан с предписмени знаци, които от месец юни са експонирани в обновената зала „Археология”. \r\nПоради големия интерес гост на музея отново ще бъде Йордан Карастоянов с неговите действащи макети на древното стенобитно оръдие – балиста. С негова помощ ще бъде организирано ново състезание по стрелба в двора на музея. \r\nВ 10.00 часа по традиция ще започнат игрите „Ряховски пъзел” и „Експонатите разказват”, в които най-добрите участници ще си тръгнат с награди. \r\nРаботното време на музея за посетителите на „Семейни съботи” е от 10.00 до 17.00 часа. \r\nНадежда КРЪСТЕВА", "date": "2018.08.11", "title": "Велико Търново: В Историческия музей в Горна Оряховица ще се проведе музейно занимание от поредицата „Езикът на знаците през вековете”"}
{"url": "http://www.focus-news.net/news/2018/08/11/2555126/varna-ogranicheno-e-dvizhenieto-na-tezhkotovarni-avtomobili-pri-83-km-po-patya-kranevo-varna-obhodniyat-marshrut-e-prez-kichevo-obrochishte.html", "text": "Сухи са пътните настилки на територията на областта, предаде репортер на  Радио „Фокус“ – Варна . Времето е ясно, видимостта е добра. Трафикът в посока София, Добрич и Бургас се осъществява без въведени допълнителни ограничения. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението трябва да се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.08.11", "title": "Варна: Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище"}
{"url": "http://www.focus-news.net/news/2018/08/11/2555125/zdf-pokdrepata-za-alternativa-za-germaniya-prodalzhava-da-se-uvelichava-pokazva-prouchvane.html", "text": "Последното проучване на обществената телевизия  ZDF  показва, че подкрепата на избирателите за популистката „Алтернатива за Германия“ продължава да се увеличава и тя вече може да разчита на гласовете 16% от гражданите на ФРГ – с един процент повече спрямо предходната седмица. \r\nУвеличава се и подкрепата за партията „Зелени“, които в неделното издание на „Политически барометър“ събират 15% - скок с един процент спрямо предната седмица и най-добрият резултат, който партията е постигала за последните шест и половина години.  \r\nРейтингът на Съюза (ХДС/ХСС) остава без промяна – 31%, на Германската социалдемократическа партия (ГСДП) също – 18%. Спад от два процента регистрира „Левица“, която може да разчита на гласовете на девет на сто от германците. Подкрепата за Свободната демократическа партия (СвДП) е с един процент повече спрямо предходната седмица, достигайки до осем процента.  \r\nСпад за Съюза (ХДС/ХСС), рекордна подкрепа за „Алтернатива за Германия“ – това показaха последните проучвания на общественото мнение, проведени по поръчка на телевизионния канал ARD в началото на месеца. Съгласно резултатите от анкетите, проведени в първите дни на август, рейтингът на управляващия в Берлин Съюз (ХДС/ХСС) бе сринат до 29% - най-ниските нива, регистрирани някога в историята на политическия блок. За сметка на това „Алтернатива за Германия“ можеше да разчита на подкрепата на рекордните 17 на сто от гражданите на ФРГ.  Тереза Герова", "date": "2018.08.11", "title": "ZDF: Подкрепата за „Алтернатива за Германия“ продължава да се увеличава, показва проучване"}
{"url": "http://www.focus-news.net/news/2018/08/11/2555127/makfaks-makedoniya-vlastite-uveryavat-makedoniya-mozhe-da-se-spravi-sas-zavrashtashtite-se-v-stranata-dzhihadisti.html", "text": "Македония може да се справи със завръщащите се в страната от бойните полета в Сирия и Ирак джихадисти. Това увериха от службите за сигурност на югозападната ни съседка, предава македонската информационна агенция  „Макфакс“ . \r\nПреди броени дни бе съобщено, че Министерството на вътрешните работи и компетентните институции на Република Македония в сътрудничество с партньорите от международната коалиция за борба с тероризма и Сирийските демократични сили са задържали седем македонски граждани, заподозрени в участие във войните в Сирия и Ирак като чуждестранни терористични бойци. \r\nСъгласно разпространената информация, става дума за лица, срещу които е била издадена международна заповед за арест. \r\n„В рамките на международната коалиция за борба с тероризма, Република Македония продължава с непрекъснати действия в посока на откриване, идентифициране, неутрализиране и наказателно преследване на чуждестранни терористични бойци. Република Македония като една от страните, приела резолюции 2178 (2014) и 2396 (2017) на Съвета за сигурност на ООН, пое ангажименти за наказателно преследване на свои граждани, които са са участвали в боевете в Сирия и Ирак и са се върнали в родната страна, зачитайки вътрешното и международното право, както и основните права и свободи на човека“, бе подчертано в съобщението от вътрешнополитическото ведомство в Скопие.  \r\nТова действие е още един показател, че институциите на Република Македония имат капацитет и доверие да се справи с настоящите предизвикателства пред сигурността и сериозен партньор в международната коалиция за борба с тероризма. Съгласно Националните стратегии за предотвратяване на насилие, екстремизъм и борбата срещу тероризма, Република Македония провежда програми за дерадикализация на чуждестранните терористични бойци в затворите, предприема действия за повишаване на осведомеността за рисковете и заплахите от тероризма и укрепва механизмите за превенция на радикализацията на местно ниво“, стана ясно още от разпространения текст, без в него да бъде уточнено къде са извършени арестите. \r\nСега седмината македонци са върнати обратно в страната си. На летището в Скопие те са били предадени на силите за сигурност. Още през 2015 г. срещу тях е издадена заповед за арест, за петима от тях е имало разпореждане и от Интерпол. По непотвърдена информация по-голямата част от арестуваните са от Скопие, а останалите от Прилеп, Тетово и Гостивар.  \r\nПо данни на службите за сигурност още 15-тина граждани на Македония се бият в редиците на близкоизточната радикална групировка „Ислямска държава“. В страната са се завърнали 83-ма бивши джихадисти, 57 от които са на свобода. Властите обаче са категорични, че следят отблизо действията им и към настоящия момент няма индикации за възможна терористична заплаха. Общият брой на македонците, които са участвали в боеве като активни бойци, са 156. Сред тях има девет жени; 35 са загинали, 23-ма са в затвор, а трима изтърпяват в Турция наказание за лишаване от свобода.  Тереза Герова", "date": "2018.08.11", "title": "„Макфакс“ (Македония): Властите уверяват: Македония може да се справи със завръщащите се в страната джихадисти"}
{"url": "http://www.focus-news.net/news/2018/08/11/2555123/inzh-vasil-vasilev-2017g-beshe-cherna-za-balgarskiya-lov-statistikata-posochi-chetiri-smartni-sluchaya.html", "text": "2017г. беше черна за българския лов, статистиката посочи четири смъртни случая. Това каза за   Агенция „Фокус“  председателят на Националния ловно-рибарски (НЛРС) съюз инж. Васил Василев по случай откриването на ловния сезон по мигриращ и дребен дивеч - гургулица, пъдпъдък, гугутка, гривяк, горски бекас и обикновена бекасина. По думите му има известна динамика и колебания през отделните години за броя на инцидентите по време на лов. “Преди 10-ина години имаше по седем, осем смъртни случаи на година, предпоследната 2016г. имаше един смъртен случай“, уточни той. Според него няма някаква трайно изразена тенденция, но напоследък се наблюдава едно затягане на дисциплината и така последните години инцидентите бяха по един, два. „2017 г. беше черна и статистиката посочи четири смъртни случая“, обясни инж. Василев. По думите му инцидентите винаги се случват, когато някой подцени или умишлено наруши правилата за безопасно боравене с оръжие. „В годините назад най-голям брой инциденти и всички завършващи с фатален край са били при лов на дива свиня или по време на индивидуален лов пак с едър дивеч“, посочи инж. Василев. Той уточни, че това се дължи на факта, че там боеприпасите, които се използват са много по-мощни и могат да нанесат сериозни поражения. „За миналата година за съжаление има четири смъртни случая, които бяха предизвикани по време на лов. Това са четирима ловци, които не се прибраха с дружинките си при своите семействата, което е недопустимо“, коментира още той. Според него в тази ситуация изключително важна е ролята на ръководителите на лова, които провеждат и организират дружинките за групово ловуване да следят обстановката.  \r\nКато най-важни правила за безопасността на ловците той изброи: „Всичко относно стрелбата, това когато човек се движи по терена не трябва да се насочва срещу него оръжието, когато се преминава през препятствия оръжието трябва да се изпразни, пушката да се сложи на рамо и след като се мине през препятствието отново да се зареди“, посочи той. „Боеприпасите не трябва да се носят без предпазител през терен, защото наистина инцидентите се случват лесно и не бива да допускаме такива“, обясни още той.  \r\nДиана ДЮЛГЕРОВА Пълния текст на интервюто четете по-късно в „Мнение”", "date": "2018.08.11", "title": "Инж. Васил Василев: 2017г. беше черна за българския лов, статистиката посочи четири смъртни случая"}
{"url": "http://www.focus-news.net/news/2018/08/11/2555124/kyustendil-turisti-provezhdat-pohod-v-pamet-na-alpinistite-lyudmil-yankov-stoyan-nakov-i-stamen-stanimirov.html", "text": "Туристи от града провеждат поход в памет на алпинистите Людмил Янков, Стоян Наков и Стамен Станимиров. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите ѝ походът до втората тераса на Мальовица е с продължение от 6 часа. Това е традиционно поклонение пред паметта на двамата алпинисти – Людмил Янков и Стоян Наков, загинали през 1988 година по време на тренировъчен лагер под връх Камилата в Рила, както и към починалия алпинист Стамен Станимиров. „Ще отидем до мястото, ще поднесем цветя и ще отдадем почит пред паметта на тримата алпинисти. Паметта трябва да е жива”, каза Силвия Михова. \r\nВенцеслав ИЛЧЕВ", "date": "2018.08.11", "title": "Кюстендил: Туристи провеждат поход в памет на алпинистите Людмил Янков, Стоян Наков и Стамен Станимиров"}
{"url": "http://www.focus-news.net/news/2018/08/11/2555132/mvr-obshto-614-narusheniya-sa-ustanoveni-po-vreme-na-parvata-chast-ot-provedenata-spetsializirana-operatsiya-za-kontrol-po-osnovnite-patishta.html", "text": "Общо 614 нарушения са установени по време на първата част от проведената специализирана операция за контрол по основните пътища. От старта ѝ вчера сутринта до 20.00 часа вечерта няма регистриран нито един тежък инцидент. Това съобщиха от пресцентъра на  МВР . В рамките на операцията екипите са проверили 231 моторни превозни средства и 316 водачи и пътници. Констатирани са общо 614 нарушения, като най-голям е броят на тези за скорост - 512. Констатиран е един случай на управление на моторно превозно средство в аварийната лента на магистралата и случай, при който чуждeнец е пътувал без регистрационни табели.  \r\nВ хода на проведения контрол са издадени 67 фиша, съставени са 27 акта за установено административно нарушение и 8 заповеди за принудителни административни мерки. Освен това са връчени 31 електронни фиша на водачи за техни предишни нарушения, а на 3-ма са отнети свидетелствата за управление поради неплатени задължения по Закона за движение по пътищата.   \r\nВ рамките на операцията служителите са установили и 15 лица от криминалния контингент.   \r\nОперацията започна вчера сутринта. В нея се включи и вертолет на ГДГП, който да следи за спазването на правилата за движение от въздуха. Тя е за контрол по основните пътни направления у нас и е насочена към агресивното шофиране по пътищата. Паралелно с това се извършват проверки за употреба на алкохол, наркотични вещества и правилно превозване на огнестрелно оръжие и боеприпаси.", "date": "2018.08.11", "title": "МВР: Общо 614 нарушения са установени по време на първата част от проведената специализирана операция за контрол по основните пътища"}
{"url": "http://www.focus-news.net/news/2018/08/11/2555133/sport-uefa-nakaza-tsarvena-zvezda-za-2-macha-zaradi-rasistki-skandiraniya-na-fenovete.html", "text": "УЕФА наказа Цървена звезда с два домакински мача от европейските клубни турнири без публика, съобщава официалният сайт на асоциацията. Сръбският клуб трябва да плати глоба от 72 хиляди евро. \r\nСанкцията беше наложена след мача от втория квалификационен кръг на Шампионската лига срещу литовския Судува. По време на срещата, която се проведе на 24 юли в Белград, сръбските фенове си позволиха расистки скандирания. \r\nЗа поведението на привържениците си Цървена звезда получи един мач наказание. Вторият бе добавена поради факта, че това е повтарящо се нарушение. Цървена звезда през зимата трябваше да играе на празни трибуни, но след това наказанието бе обжалвано и преквалифицирано в условно. \r\nВенцислав ДРАГОМАНОВ", "date": "2018.08.11", "title": "Спорт: УЕФА наказа Цървена звезда за 2 мача заради расистки скандирания на феновете"}
{"url": "http://www.focus-news.net/news/2018/08/11/2555130/inzh-vasil-vasilev-nlrs-poyavi-se-masovata-praktika-da-se-privlichat-ptitsi-chrez-zvukovazproizvezhdashti-ustroystva.html", "text": "Последните години се появи масовата практика да се привличат птици, особено пъдпъдъци, със звуци, които имитират неговата песен. Това са звуковъзпроизвеждащи устройства или по народен език машинки, които са забранени от Закона за лов и опазване да дивеча. Това каза за   Агенция „Фокус“   председателят на Националния ловно-рибарски съюз (НЛРС) инж. Васил Василев по случай откриването на ловния сезон по мигриращ и дребен дивеч - гургулица, пъдпъдък, гугутка, гривяк, горски бекас и обикновена бекасина. По думите му при установяване за наличие на такова устройство, притежателите подлежат на санкция. „Проблем е, че установяването на самите нарушители е много трудно, защото технологиите напредват“, посочи той и допълни, че е възможно един обикновен мобилен телефон да бъде положен в полето, човекът да се оттегли в страни и да остави няколко часа устройството, докато има батерия, да привлича птиците от околността. „Това дава възможност за улеснение при отстрела, защото птиците се групират“, уточни инж. Василев. По думите му тази дейност има много тежки и вредни последствия върху популацията, защото могат да бъдат увредени цели видове, специално на пъдпъдъка \r\nДиана ДЮЛГЕРОВА Пълния текст на интервюто четете по-късно в „Мнение”", "date": "2018.08.11", "title": "Инж. Васил Василев, НЛРС: Появи се масовата практика да се привличат птици чрез звуковъзпроизвеждащи устройства"}
{"url": "http://www.focus-news.net/news/2018/08/11/2555137/varna-zasileno-e-politseyskoto-prisastvie-v-oblastta-s-tsel-ogranichavane-na-tezhkite-patni-intsidenti-prez-letniya-sezon.html", "text": "Засилено е полицейското присъствие във Варна и областта с цел ограничаване на тежките пътни инциденти през летния сезон. Това съобщиха за  Радио „Фокус” – Варна  от „Пътна полиция”. Обичайно през летните месеци движението е натоварено по Северното и Южното Черноморие – Дуранкулак, Варна и Бургас. Полицейски екипи с камери и радари следят за спазване на Закона за движение по пътищата. От „Пътна полиция“ допълниха, че през последното денонощие във Варна са регистрирани над 30 катастрофи. Няма пострадали граждани, нанесени са материални щети по автомобилите. Към момента в града и областта няма регистрирани произшествия, които да затрудняват движението. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.11", "title": "Варна: Засилено е полицейското присъствие в областта с цел ограничаване на тежките пътни инциденти през летния сезон"}
{"url": "http://www.focus-news.net/news/2018/08/11/2555128/rtk-live-kosovo-i-germaniya-se-protivopostavi-na-promyana-na-granitsata-mezhdu-kosovo-i-sarbiya.html", "text": "От посолството на ФРГ в Прищина потвърдиха, че Берлин се противопоставя на идеята за промяна на границата между Косово и Сърбия, предава телевизионният канал  RTK Live . \r\n„Държавният министър Майкъл Рот и посланик Хелд в различни интервюта очертаха официалната ни позиция по диалога за нормализиране на отношенията. С това позицията на правителството на ФРГ е ясна\", бе отговорът, който германските дипломати в Прищина дадоха на запитване на Радио „Свободна Европа“.  Тереза Герова", "date": "2018.08.11", "title": "RTK Live (Косово): И Германия се противопостави на промяна на границата между Косово и Сърбия"}
{"url": "http://www.focus-news.net/news/2018/08/11/2555134/inzh-vasil-vasilev-zhelaya-na-vsichki-lovtsi-edin-polzotvoren-loven-sezon-da-ne-zabravyame-otgovornostta-koyato-stoi-pred-nas.html", "text": "Желая на всички ловци един ползотворен ловен сезон, да си пожелаем да няма инциденти през тази година и да не забравяме отговорността, която стои пред нас.  Това каза за   Агенция „Фокус“  председателят на Националния ловно-рибарски съюз (НЛРС) инж. Васил Василев по случай откриването на ловния сезон по мигриращ и дребен дивеч - гургулица, пъдпъдък, гугутка, гривяк, горски бекас и обикновена бекасина. „Тази година сезонът ще бъде открит по традиционния начин, като няма промяна нито в начините на ловуването, нито в методите. Ловците ще си излязат на лов и ще си ловуват по начина, по който си знаят“, обясни инж. Василев. По думите му откриването на сезона е дългоочакван момент за голяма част от българските ловци. „Както се изразяваме ние с този лов можем добре да упражним структурните си умения, за да сме готови октомври месец, когато се открива ловът на едър дивеч и да бъдем в нормална кондиция“, посочи той.  По думите му този лов е изключително емоционален, стрелбата е доста майсторска и наистина голяма част от българските ловци обичат този тип ловуване.  \r\nНа въпрос какви са спецификите на този вид лов, инж. Василиев уточни,  че когато се излиза на лов за прелетен дребен дивеч, гургулица, гривяк, горски бекас трябва да се ловува в полските райони. Той поясни също, че е необходимо  добре обучено куче, защото иначе ловците не могат да откриват дребния дивеч. „Ловният помощник е изключително важен, а практикуващите трябва да бъдат екипирани със светлоотразяващи елементи по тях, шапки, елеци и ленти, за да може да не стават инциденти“, уточни инж. Василев.  \r\nДиана ДЮЛГЕРОВА Пълния текст на интервюто четете по-късно в „Мнение”", "date": "2018.08.11", "title": "Инж. Васил Василев: Желая на всички ловци един ползотворен ловен сезон, да не забравяме отговорността, която стои пред нас"}
{"url": "http://www.focus-news.net/news/2018/08/11/2555141/blagoevgrad-okolo-30-tona-seno-sa-izgoreli-pri-pozhar-v-selo-krupnik.html", "text": "Около 30 тона сено са изгорели при пожар в село Крупник. Това каза за  Радио „Фокус“ - Пирин  Иванка Чакалска, кмет на населеното място. Инцидентът е станал около 21.00 часа вчера. Запалила се е масивна селскостопанска сграда, в която не е имало хора или животни. Напълно е изгоряла покривната конструкция. Изгорели са около 30 тона сухо сено. Пожарът е погасен около 02.00 часа, а в гасителните действия са се включили два пожарни екипа и доброволци от селото. Сградата се намира близо до къщи и трафопост, като електричеството е било преустановено. Все още не е установен причината за пожара. „Имаме идея да бъде направена благотворителна акция в помощ на стопаните, защото щетите са огромни“, каза още Чакалска. \r\nЛора КАЛЧЕВА", "date": "2018.08.11", "title": "Благоевград: Около 30 тона сено са изгорели при пожар в село Крупник"}
{"url": "http://www.focus-news.net/news/2018/08/11/2555136/informer-sarbiya-bedzhet-patsoli-e-bil-na-tayno-poseshtenie-v-podgoritsa-za-lobirane-na-korektsiya-na-granitsata-sas-sarbiya.html", "text": "Министърът на външните работи на Косово Беджет Пацоли е бил на тайно тридневно посещение в черногорската столица Подгорица, в рамките на което е лобирал за подкрепа на корекция на границата със Сърбия, предава белградският новинарски портал  Informer . \r\nПо данни на портала  Borba , в делегацията на Пацоли е била и Атифете Яхяга, бивш президент на Косово. В Подгорица двамата са се срещнали с множество представители на дипломатическия корпус. Позовавайки се на дипломатически източници,  Borba  твърди, че в рамките на тайната си визита в Черна гора, Пацоли е лобирал посланиците на няколко страни да съдействат за корекция на границата между Косово и Сърбия.  \r\nС оглед на очевидния факт, че Черна гора се е заела със задачата да помогне на Косово при преговорите със Сърбия, е било взето решение Пацоли да отиде в Подгорица, за да проведе серия срещи с различни посланици, които в бъдеще ще защитят позициите на Прищина пред международната общност, обяснява източникът на медията.  \r\n„Пацоли олицетворява рационалното крило на косовската власт, която залага на демаркация на границата със Сърбия.Той смята, че трябва да се направят някои отстъпки на Сърбия, но при условие, че международната общност даде мълчаливо съгласие, че в близко бъдеще ще се съгласи с изискванията на Косово за демаркация с Черна гора и Македония. Публична тайна е, че Косово иска да има в състава си част от територията на Черна гора и сега е най-подходящият момент да постигне целта си“, твърди източник на белградския информационен портал.  Тереза Герова", "date": "2018.08.11", "title": "Informer (Сърбия): Беджет Пацоли е бил на тайно посещение в Подгорица за лобиране на корекция на границата със Сърбия"}
{"url": "http://www.focus-news.net/news/2018/08/11/2555135/mrrb-nad-6-000-dushi-uchastvaha-v-lyatnata-viktorina-ot-kampaniyata-moyat-grad-e-moyata-krepost.html", "text": "Огромен интерес предизвика първата игра от поредицата с викторини, която Министерството на регионалното развитие и благоустройството стартира. Това съобщиха от пресцентъра на  Министерство на регионалното развитие и благоустройството . Специалната игра е част от кампанията „Моят град е моята крепост“ и се проведе в сайта на радио NJOY (www.njoy.bg – секция „ИГРИ“) и Фейсбук страницата на телевизия CITY (www.facebook.com/cityradiotv/). Над 6 000 участници премериха знания и отговориха на въпроси свързани с културната и туристическа инфраструктура, финансирана от Оперативна програма „Региони в растеж“ 2014-2020 г. Победителите бяха определени чрез жребий. Всеки ден, в продължение на 10 дни, се теглеше победител на „деня“, а в края на седмицата и победител на „седмицата“. Двадесет участника получиха страхотни летни комплекти за игри, а четирима победители на „седмицата“ електронни книги. През есента играта ще продължи с нови въпроси и награди.  \r\nОбразователно-патриотична кампания „Моят град е моята крепост“ има за цел да популяризира постигнатото в регионите със средства от Оперативна програма „Региони в растеж“ и да накара децата да се гордеят още повече с родните си места. През май месец бяха проведени две състезания - полуфинали в Шумен и Кюстендил, като на тях присъстваха близо 1 000 деца и учители. Отборите бяха изпитвани от известните актьори Димитър Рачков и Васил Василев – Зуека, а помощ на децата оказваше водещата на „Аз обичам България“ Евелина Павлова. Участниците премериха знания в три състезателни кръга. В първи кръг всеки отбор отговори на два въпроса от родния му край, като трябваше да познае обектите от снимката (културна и туристическа инфраструктура, финансирана от Оперативна програма „Региони в растеж“). Във втори кръг участниците трябваше да познаят изпълнителят и името на песента, от която чуваха откъс. Последният кръг беше колело на късмета с региони, всеки отбор отговаряше на въпроси за региона, който показва колелото. Петчленно жури, председателствано от министър Николай Нанков, оцени представянето на учениците. Победител в Кюстендил стана отборът на Перник-Деян Ботев и Калина Брънзова, а в Шумен победиха домакините-Михаил Костов и Ния Димитрова. Всяко събитие бе съпътствано от атрактивна програма, игра с публиката със забавни въпроси, скечове и музикални изпълнения. \r\nПрез новата учебна година ще се проведат още два полуфинала в Стара Загора и Габрова, а през ноември ще бъде финалът в София.", "date": "2018.08.11", "title": "МРРБ: Над 6 000 души участваха в лятната викторина от кампанията „Моят град е моята крепост“"}
{"url": "http://www.focus-news.net/news/2018/08/11/2555142/interfaks-zhertvite-na-zemetresenieto-v-indoneziya-sa-veche-blizo-400.html", "text": "Продължава да нараства броят на жертвите на земетресението, което преди седмица удари индонезийския остров Ломбок. По последни данни загиналите са 389 души, предава  Интерфакс , като се позовава на медии, цитирали местните власти. \r\nСъгласно разпространената информация, две от жертвите са загинали на остров Бали, а всички останали – на Ломбок. Очаква се в следващите дни броят на загиналите да продължава да се увеличава. \r\nПострадалите са около 13 хил. Близо 390 хил. други са били принудени да напуснат домовете си.  \r\nСправка на официалната интернет страницата на Европейския средиземноморски сеизмологичен център (EMSC) показва, че земетресението с магнитуд от седма степен по скалата на Рихтер бе регистрирано в региона на остров Ломбок, Индонезия, в неделя, 5 август, в 18:46 часа местно време (14:46 часа българско време), с дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. \r\nОт Ломбок и съседните ваканционни острови бе разпоредена евакуация на около 900 туристи от цял свят. \r\nРегистрираният  трус бе вторият, разлюлял Ломбок в предходната седмица. След първото земетресение бе съобщено за 16 загинали.  Тереза Герова", "date": "2018.08.11", "title": "Интерфакс: Жертвите на земетресението в Индонезия са вече близо 400"}
{"url": "http://www.focus-news.net/news/2018/08/11/2555139/inzh-grigor-gogov-iag-2757-sa-novite-lovtsi-chast-sa-ot-118-te-hilyadi-pritezhavashti-chlenski-karti-i-zaverili-biletite-si-za-lov-za-2018-g.html", "text": "2757 са новите ловци, част са от 118-те хиляди, притежаващи членски карти и заверили билетите си за лов за 2018 г. Това каза инж. Григор Гогов, изпълнителен директор на Изпълнителна агенция по горите (ИАГ) в интервю за  Агенция „Фокус“  по случай откриването на сезона за лов на пъдпъдъци, гургулици, гривяк, горски бекас и обикновена бекасина. „Това е най-дългоочакваният ден в годината за всички ловци. След приключване на зимния лов това е първият ден, в който ловците могат отново да се съберат заедно“, обясни инж. Гогов.  \r\nТой уточни, че ловът започва задължително с проверка на необходимите документи за провеждането му и инструктаж, който включва правилата за безопасност и организацията на лова. „2757 са новите ловци, успешно издържали изпитите за придобиване право на лов и които за първи път през тази година ще участват в ловните излети. Те са част от над 118-те хиляди ловци, притежаващи членски карти и заверили билетите си за лов за 2018 година“, каза още той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.11", "title": "Инж. Григор Гогов, ИАГ: 2757 са новите ловци, част са от 118-те хиляди, притежаващи членски карти и заверили билетите си за лов за 2018 г."}
{"url": "http://www.focus-news.net/news/2018/08/11/2555144/inzh-grigor-gogov-iag-ot-200-do-2000-lv-e-globata-pri-ustanovyavane-na-nad-05-promila-alkohol-v-kravta-na-lovets.html", "text": "От 200 до 2000 лв. е глобата при установяване на над 0,5 промила алкохол в кръвта на ловец. Това каза инж. Григор Гогов, изпълнителен директор на Изпълнителна агенция по горите (ИАГ) в интервю за  Агенция „Фокус“  по случай откриването на сезона за лов на пъдпъдъци, гургулици, гривяк, горски бекас и обикновена бекасина. „ИАГ е в пълна готовност за извършване на засилени проверки за спазването на Закона за лова и опазване на дивеча. Всички ловци в страната  ще бъдат проверявани във връзка с използването електрически звуковъзпроизвеждащи устройства, превишаване на дневните отстрелни норми, ловуване без ловен билет или с нередовни документи, ловуване в забранено място и в забранено време, отстрел на неразрешен за лов дивеч“, заяви инж. Гогов  и уточни, че се забранява употребата на алкохол и наркотични вещества по време на лов. „Ловец с наличие на концентрация на алкохол в кръвта над 0.5 промила, наркотични или упойващи вещества, се наказва с глоба от 200 до 2000 лв. Всички ловци трябва да са екипирани с шапка, жилетка или облекло с ярък сигнален цвят. При липса на светлоотразителни елементи те подлежат на санкция в размер от 100 до 500 лева“, каза още той.  \r\n„В началото на ловния сезон, когато се ловува на пернат дивеч, най-често срещаното нарушение е използването на електрически звуковъзпроизвеждащи устройства, които са забранени при лов на мигриращ дивеч според разпоредбите на Бернската Конвенция и ЗЛОД. При проверките инспекторите често конфискуват такива устройства“, обясни инж. Григор Гогов. \r\nПо думите му въвеждането на ежеседмичните проверки по време на активния ловен сезон дава много добри резултати и е едно от мероприятията по контрола, което води до ограничаване на нарушенията по ЗЛОД. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.11", "title": "Инж. Григор Гогов, ИАГ: От 200 до 2000 лв. е глобата при установяване на над 0,5 промила алкохол в кръвта на ловец"}
{"url": "http://www.focus-news.net/news/2018/08/11/2555143/varna-delfinariumat-v-grada-navarshva-34-godini.html", "text": "Делфинариумът във Варна – единствено по рода си в България атракционно съоръжение, навършва 34 години. Пред  Радио „Фокус“ – Варна  медийният консултант на делфинариума Христо Иванов отбеляза, че той е неотменна точка в програмите на всички туристи, посещаващи Черноморието. Открит е за посетители на 11 август 1984 година и е един от символите не само на Варна, но и на българския туризъм. Разположен е сред зеленината в северната част на Морската градина във Варна с чудесен изглед към морето. \r\nСградата впечатлява с футуристичната си конструкция и фасада от алуминий и стъкло. Делфинариумът е проектиран от колектив, под ръководството на известния архитект Симеон Саралиев. Самата постройка представлява лека пространствена конструкция във формата на стъклен куб, с размери 30 на 30 метра и височина 14 метра. Интересна подробност е, че изкопните работи по инсталационния етаж и самите басейни са се извършили след монтирането на носещата покривна конструкция. \r\nМарияна ВАЛЕНТИНОВА", "date": "2018.08.11", "title": "Варна: Делфинариумът в града навършва 34 години"}
{"url": "http://www.focus-news.net/news/2018/08/11/2555145/ria-novosti-siriyskata-pro-e-svalila-vrazheska-tsel-kray-damask.html", "text": "Сирийската система за противоракетна отбрана (ПРО) е свалила вражеска цел в района на Дейр ал-Ашари в провинция Дамаск, предава  РИА Новости , като се позова на информация от държавната информационна агенция на Сирия -  Sana . \r\nКакъв е бил летателния обект и на кого е принадлежал, не е известно към момента.  \r\nВ петък руски военни унищожиха два безпилотни самолета, насочващи се към авиобазата Хмеймим от контролирана от сирийските бунтовници територия в провинция Латакия. \r\nРъководителят на  Центъра по помирение на враждуващите страни генерал-майор Алексей Циганков разказа, че въздушните цели са били свалени с използването на стандартни противовъздушни оръжия. Съгласно думите му няма пострадали или материални щети. Авиобазата работи в нормален режим.  \r\nНа 2 август бе съобщено, че сирийската ПРО е свалила два израелски безпилотни разузнавателни самолета западно Дамаск.", "date": "2018.08.11", "title": "РИА Новости: Сирийската ПРО е свалила вражеска цел край Дамаск"}
{"url": "http://www.focus-news.net/news/2018/08/11/2555147/kyustendil-domashno-kuche-e-zastrelyano-s-vazdushna-pushka-v-zhk-bistritsa-v-dupnitsa.html", "text": "Домашно куче е застреляно с въздушна пушка в жк. „Бистрица“ в Дупница. Това каза за  Радио „Фокус“ - Пирин  Катя Табачка, говорител на ОДМВР - Кюстендил. Сигналът е подаден от граждани около 19.30 часа вчера. Извършен е оглед на местопроизшествието и е установено, че е причинена смъртта на животното. Започнато е досъдебно производство срещу неизвестен извършител. \r\nЛора КАЛЧЕВА", "date": "2018.08.11", "title": "Кюстендил: Домашно куче е застреляно с въздушна пушка в жк. „Бистрица“ в Дупница"}
{"url": "http://www.focus-news.net/news/2018/08/11/2555146/sport-ansambalat-otiva-za-medalite-v-minsk.html", "text": "Българският ансамбъл по художествена гимнастика за жени ще участва на турнира \"Чалъндж къп\" в Минск (Беларус). Възпитаничките на Весела Димитрова продължават да играят с резервата Стефани Кирякова, след като Теодора Александрова все още не е възстановена от контузията си в крака. Така те ще са в състав Симона Дянкова, Елена Бинева, Мадлен Радуканова, Лаура Траатс и Стефани Кирякова.   \r\nВ индивидуалната надпревара България ще бъде представена от Катрин Тасева и Невяна Владинова, съобщават от БФХГ. \r\nТурнирът ще се проведе от 17 до 19 август.", "date": "2018.08.11", "title": "Спорт: Ансамбълът отива за медалите в Минск"}
{"url": "http://www.focus-news.net/news/2018/08/11/2555148/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път-19 Симитли – Гоце Делчев в посока от и за Банско. В област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛора КАЛЧЕВА", "date": "2018.08.11", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/11/2555149/narodniyat-predstavitel-ot-bsp-za-balgariya-kristian-vigenin-shte-komentira-vav-varna-obshtestvenata-porachka-za-testovete-za-chuma-po-drebnite-prezhivni-zhivotni.html", "text": "От 13.00 часа днес в пресцентъра на Фестивален и конгресен център - Варна народният представител от ПГ „БСП за България” Кристиан Вигенин ще коментира обществената поръчка за тестовете за чума по дребните преживни животни. Това съобщиха от пресцентъра на  НС на БСП .", "date": "2018.08.11", "title": "Народният представител от „БСП за България” Кристиан Вигенин ще коментира във Варна обществената поръчка за тестовете за чума по дребните преживни животни"}
{"url": "http://www.focus-news.net/news/2018/08/11/2555152/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "С нормална интензивност се извършва движението през ГКПП „Малко Търново“, съобщи за  Радио „Фокус“ - Бургас  дежурният служител на пункта. Няма образували се опашки от чакащи да преминат границата автомобили. Нормално се осъществява и трафикът в отсечката Бургас - Малко Търново. \r\nВ Бургас автомобилният трафик също се извършва нормално. Пътните настилки са сухи и нормално проходими. \r\nВеселина НИКОЛОВА", "date": "2018.08.11", "title": "Бургас: Без проблеми се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/08/11/2555151/kyustendil-dvizhenieto-se-izvarshva-v-edna-lenta-po-pat--107-v-rayona-na-rilski-manastir-poradi-svlichane-na-skalna-masa.html", "text": "Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Това съобщиха за  Радио „Фокус“ – Кюстендил  от Областно пътно управление – Кюстендил. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. \r\nТрафикът по автомагистрала „Струма“ и главен път Е-79 е натоварен. \r\nЛора КАЛЧЕВА", "date": "2018.08.11", "title": "Кюстендил: Движението се извършва в една лента по път III-107 в района на Рилски манастир поради свличане на скална маса"}
{"url": "http://www.focus-news.net/news/2018/08/11/2555150/a1-on-makedoniya-albanskiyat-prints-leka-zogu-ii-predlaga-obedinenie-s-kosovo.html", "text": "Албанският принц Лека Зогу II отправи предложение за обединяване на страната с Косово в единна монархия, която – съгласно думите му, би „донесла положителни неща на двете държави“. Съответната идея Зогу II изложи в интервю пред вестник  „Диели“ , предава скопската електронна медия  A1 On .  \r\nПринцът подчерта, че след завръщането си от изгнание, задачата на кралското семейство е да работи за премахване на бариерите между албанците и да лобира за обединението им на Балканите.  \r\nПред вестника Зогу II обясни, че като конституционна монархия Велика Албания ще осигури по-голяма политическа стабилност от сегашната политическа система. Принцът даде Великобритания и други европейски монархии като примери за това, че Албания може да бъде трансформирана в бъдеще в конституционна монархия, ориентирана към Запада . \r\nНа въпрос дали е готов да стане крал на Косово и Албания, Зогу II отговори, че кралското семейство винаги ще уважава волята на народа. „Да си принц или крал е хубаво. Службата е името на страната ми за мен не е задължение, а най-голяма чест“, увери Зогу II. \r\nВ интервюто си той подчертава, че обединението на Албания и Косово е политическа идея, подновена след обявяването на независимост на Косово през 2008 г. „Косово е предимно албанско и с Република Албания споделя няколко общи административни сектора, като образование и външна политика. Културата, наследството и търговията са до голяма степен обединени между двете страни, които също имат открита граница“, твърди албанският принц. \r\nПринц Лека Зогу II (36 г.) е единственото дете на албанския принц Лека Зогу, който се застъпва за създаването на Велика Албания, в която освен Косово биха били присъединени Прешевската долина (Южна Сърбия), западната част на Македония, части от Черна гора и част от района на Епир в Гърция. Тереза Герова", "date": "2018.08.11", "title": "A1 On (Македония): Албанският принц Лека Зогу II предлага обединение с Косово"}
{"url": "http://www.focus-news.net/news/2018/08/11/2555131/ria-novosti-gartsiya-izprashta-nov-poslanik-v-moskva.html", "text": "Министерството на външните работи на Гърция отзова дипломатическия представител на страната в Руската федерация Андреас Фриганас, потвърди за  РИА Новости  източник от правителството в Атина. \r\n„Взето е такова решение. Лично от министъра на външните работи Никос Коцияс“, потвърди събеседникът на руската информационна агенция.  \r\nИзточникът увери, че в близките дни Фриганас ще се завърне в родината си, а в Москва ще бъде изпратен нов посланик. Към настоящия момент обаче остава неясно кога точно ще се случи това. \r\nОт Министерството на външните работи на Руската федерация все още не са коментирали информацията.  Тереза Герова", "date": "2018.08.11", "title": "РИА Новости: Гърция изпраща нов посланик в Москва"}
{"url": "http://www.focus-news.net/news/2018/08/11/2555153/blagoevgrad-v-kashtata-muzey-vanga-v-petrich-se-otbelyazva-22-godishnina-ot-smartta-na-prorochitsata.html", "text": "В къщата музей „Ванга“ в Петрич се отбелязва 22-годишнина от смъртта на пророчицата. Това съобщиха за  Радио „Фокус“ – Пирин  от културната институция. Събитието започна от 11.00 часа. Организатори са Община Петрич и Исторически музей – Петрич. Отец Ангел Кочев, свещеник от Петрич, ще извърши църковен ритуал, с който ще бъде почетена паметта на пророчицата, известна в Българя и света като Баба Ванга. \r\nЛивия НИНОВА", "date": "2018.08.11", "title": "Благоевград: В къщата музей „Ванга“ в Петрич се отбелязва 22-годишнина от смъртта на пророчицата"}
{"url": "http://www.focus-news.net/news/2018/08/11/2555154/31-dushi-sa-raneni-pri-katastrofi-prez-izminaloto-denonoshtie-v-stranata.html", "text": "31 души са ранени при катастрофи през изминалото денонощие, съобщиха от пресцентъра на  МВР . В страната са станали 25 пътнотранспортни произшествия. На територията на столицата са станали  54 леки и два тежки пътни инцидента.", "date": "2018.08.11", "title": "31 души са ранени при катастрофи през изминалото денонощие в страната"}
{"url": "http://www.focus-news.net/news/2018/08/11/2555156/petar-rusev-starshi-spasitel-v-burgas-cherveni-sa-flagove-po-plazhovete-moreto-e-mnogo-burno.html", "text": "Червени са флагове по плажовете в Бургас. Това каза за  Радио „Фокус“ – Бургас  Петър Русев, старши спасител на бургаския плаж. „Морето е много бурно, вълнението е около 4 - 5 бала и къпането е забранено от няколко дни насам, има и много хора по плажната ивица“, каза още Русев. По думите му има ветрова вълна и солуган. „По принцип солуганът може да продължи и 40 дни. Засега хората спазват забрана за къпане, ако има по-агресивни хора, които не спазват правилата, се обаждаме на Общинска полиция. Те имат повече права от нас и им пишат актове – глобата е от 200 до 500 лв. От началото на сезона вече има и няколко глобени“, допълни Русев. \r\nВеселина НИКОЛОВА", "date": "2018.08.11", "title": "Петър Русев, старши спасител в Бургас: Червени са флагове по плажовете, морето е много бурно"}
{"url": "http://www.focus-news.net/news/2018/08/11/2555155/sdsm-hristiyan-mitskovski-i-vmro-dpmne-vse-oshte-ne-sa-izyasnili-pozitsiite-si-za-referenduma.html", "text": "ВМРО-ДПМНЕ и председателят й Християн Мицовски все още не са представили позицията си за референдума за името - изглежда партията няма ясно мнение по най-важния въпрос за бъдещето на гражданите. Това се казва в изявление от управляващия СДСМ, цитирано от скопското електронно издание  МКД . \r\n„Това показва границата на лекомислие, безотговорност на това ръководство на ВМРО-ДПМНЕ. Очевидно ВМРО-ДПМНЕ щеше да подкрепи договора и щеше да се отнася по съвсем различен начин, ако беше получила исканата амнистия. Но тя не им бе дадена“, се казва в разпространения текст.  \r\nСДСМ добавя, че Македония няма алтернатива освен членството в НАТО и ЕС. Това са най-важните, стратегически и национални интереси. Ако ВМРО-ДПМНЕ вярва, че има друга алтернатива, нека я обяви публично, призовават македонските социалдемократи. \r\n„Има ли ВМРО-ДПМНЕ изобщо някакъв план? Гражданите и всички прогресивни сили, обединени около бъдещето на страната, няма да позволят безотговорното поведение на Мицковски да тласне Македония в нова изолация. На 30 септември гражданите ще изберат бъдеще, ще изберат членство в НАТО и ЕС със запазена и укрепена македонска идентичност\", твърдят от СДСМ. Тереза Герова", "date": "2018.08.11", "title": "СДСМ: Християн Мицковски и ВМРО-ДПМНЕ все още не са изяснили позициите си за референдума"}
{"url": "http://www.focus-news.net/news/2018/08/11/2555157/varna-326-studenti-ot-vissheto-voennomorsko-uchilishte-n-y-vaptsarov-poluchiha-diplomite-si-na-praznichna-tseremoniya-vav-festivalniya-i-kongresen-tsentar.html", "text": "Заместник-министърът на отбраната Анатолий Величков взе участие в церемонията за връчване на дипломите на студентите от „Випуск 2018” на Висшето военноморско училище (ВВМУ) „Н. Й. Вапцаров” във Варна, предаде репортер на  Радио „Фокус“ – Варна . Тържеството започна от 10.00 часа в Зала 1 на Фестивалния и конгресен център. Дипломи за завършено висше образование получиха 326 студенти – 280 от образователно-квалификационна степен „бакалавър” и 46 от образователно-квалификационна степен „магистър”. Знак на Министерството на отбраната получиха първенците на випуска от специалност „Корабоводене“ Павел Желев и Кристиян Пенев. Заедно с дипломите си двамата получиха още златни пръстени, символ на Морско училище и икони на Св. Николай Чудотворец. \r\nДиана СТОЕВА", "date": "2018.08.11", "title": "Варна: 326 студенти от Висшето военноморско училище „Н. Й. Вапцаров” получиха дипломите си на празнична церемония във Фестивалния и конгресен център"}
{"url": "http://www.focus-news.net/news/2018/08/11/2555138/vratsa-otmeneno-e-bedstvenoto-polozhenie-v-obshtinite-borovan-miziya-i-hayredin.html", "text": "Отменено е бедственото положение в общините Борован, Мизия и Хайредин. Това съобщи за  Агенция „Фокус“  областният управител на Враца Малина Николова. Тя поясни, че бедственото положение е било в сила до 10 август и след тази дата срокът му автоматично е изтекъл. „В момента, в който изтича този срок, автоматично бедственото положение отпада“, поясни Малина Николова.  Агенция „Фокус“   припомня: \r\nНа 10 юли 2018 г. трите общини обявиха бедствено положение заради падналите валежи и опасността от преливащи язовири. Поради тази причина кметовете на общините бяха предупредени да предприемат мерки за защита на населението. На 19 юли 2018 г. бедственото положение в трите общини се удължи до 10 август 2018 г., за да може да се извършат възстановителните дейности по публичната инфраструктура и хидротехническите съоръжения.  \r\nДеница КИТАНОВА", "date": "2018.08.11", "title": "Враца: Отменено е бедственото положение в общините Борован, Мизия и Хайредин"}
{"url": "http://www.focus-news.net/news/2018/08/11/2555159/mvr-zapochva-razdavaneto-na-listovki-po-granichnite-punktove-za-nay-vazhnite-razporedbi-v-zakona-za-dvizhenieto-po-patishtata.html", "text": "От днес по граничните контролно-пропускателни пунктове започва раздаването на листовки на влизащите у нас транзитно преминаващи чужди граждани и туристи. Това съобщиха от пресцентъра на  МВР . В тях се съдържа информация за най-важните и нови моменти от Закона за движението по пътищата, кои разпоредби в никакъв случай да не се пренебрегват и възможните санкции, ако бъдат нарушени.  \r\nЛистовките са отпечатани на 4 езика – български, английски, немски и турски. Те са предназначени основно към транзитно преминаващите през нашата територия чужди граждани (т. нар. гастербайтери) и туристи, чийто поток се активизира в този период на годината.  \r\nВ листовките е обърнато внимание на това, че за неплатена винетна такса, водачът рискува да му бъде спряно превозното средство за срок от 1 месец и глоба между 300 и 3000 лева, в зависимост от вида му. Напомня се на шофьорите, че на наша територия трябва да се движат и през деня с включени светлини. Специално внимание е обърнато и на това, че в аварийните ленти на магистралите е забранено движението или спирането, освен в случай на повреда на моторното превозно средство или по здравословни причини на водача. Отбелязани са и санкциите за управление на моторно превозно средство след употреба на алкохол.  \r\nСъздадена е организация и листовките ще се раздават още при паспортния контрол, като в документа на водача ще се поставя и изготвената брошура. Това ще се случва на почти всички гранични пунктове - Калотина, Капитан Андреево, Маказа, Лесово, Кулата и др.  \r\nНа ГКПП \"Калотина\" например са оставени 100 хиляди листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 хиляди души.  \r\nАкцията на полицията ще продължи до края на активното преминаване на шофьори през България в посока Западна Европа.", "date": "2018.08.11", "title": "МВР: Започва раздаването на листовки по граничните пунктове за най-важните разпоредби в Закона за движението по пътищата"}
{"url": "http://www.focus-news.net/news/2018/08/11/2555160/evgeni-krusev-zam-kmet-na-sofiya-nyama-variant-krastovishteto-pri-rektorata-na-sofiyskiya-universitet-da-ne-e-otvoreno-za-dvizhenie-v-ponedelnik-sutrinta.html", "text": "Няма вариант кръстовището при Ректората на Софийския университет да не е отворено за движение в понеделник сутринта. Това каза пред журналисти заместник-кметът на Столична община по направление „Транспорт“ Евгени Крусев след инспекцията на ремонта на кръстовището при Ректората на Софийския университет, предаде репортер на  Агенция „Фокус“  . Той поясни, че графикът е направен при максимална мобилизация в неделя вечерта всичко да е готово, така че в понеделник кръстовището да работи нормално. По думите му изпълнението на графика се обуславя от хубавото време. „Тук ремонт не е правен от около 20 години. Вече кръстовището е затворено 12-ти час. За тези 12 часа строителите са премахнали изцяло старата настилка. На места излезе по-слаба основа на самото кръстовище, така че там се фрезова допълнително. Очакваме до два часа да започне асфалтиране“, каза Крусев и поясни, че това ще се случи на три пласта. „За утре ще остане износващият финален пласт асфалт, плюс маркировката“, каза заместник-кметът. \r\nДеница КИТАНОВА", "date": "2018.08.11", "title": "Евгени Крусев, зам.-кмет на София: Няма вариант кръстовището при Ректората на Софийския университет да не е отворено за движение в понеделник сутринта"}
{"url": "http://www.focus-news.net/news/2018/08/11/2555163/sport-modrich-ostava-v-real-madrid.html", "text": "Футболистът на Реал Mадрид Лука Модрич е взел решението да остане в клуба въпреки спекулациите, свързващи го с преминаване в Интер, съобщава испанското издание AS. Според информацията, която се позовава на хора от обкръжението на футболиста, наистина е имало конкретна оферта на Интер към него, но той още от самото начало е искал да остане на \"Сантяго Бернабеу\".  Хърватинът споделил пред доверените си хора, че със сигурност ще продължи да носи бялата фланелка. \r\nЕдинственото, което Модрич желаел от клуба, е признание по отношение на заплатата, тъй като останалите звезди в отбора Гарет Бейл и Серхио Рамос (11 млн. евро), както и Тони Кроос и Карим Бензема (8,5 млн. евро), вземат много повече от него. Носителят на \"Златната топка\" за Мондиал 2018 получава \"скромните\" 6,5 млн. евро на година. Затова Флорентино Перес ще поправи тази грешка и ще му предложи подобрен договор. \r\nЗа решението на Модрич говори и снимка от вчерашната тренировка, която халфът качи в социалните мрежи.", "date": "2018.08.11", "title": "Спорт: Модрич остава в Реал Мадрид"}
{"url": "http://www.focus-news.net/news/2018/08/11/2555158/vmro-dpmne-do-sdsm-otgovaryame-edinstveno-pred-grazhdanite-na-makedoniya.html", "text": "Близката до кръговете на опозиция скопска електронна медия  „24 Вести“  публикува отговор на ВМРО-ДПМНЕ на разпространено по-рано през деня изявление от СДМС на Зоран Заев.  \r\n„Нито едно от изявленията на СДМС, използвани за алиби, няма да прикрият или оправдаят капитулацията на Зоран Заев, израз на която е договорът с Гърция. ВМРО-ДПМНЕ отговаря единствено пред гражданите на Република Македония и се води в съответствие с техните интереси\", отговарят от партията на Християн Мицковски. \r\n„СДСМ и Зоран Заев трябва да знаят, че ВМРО-ДПМНЕ няма да бъде извинение за вкарването на държавата в задънената улица, в която сега се намираме, за икономическата и обществена катастрофа. Съвсем ясно е, че Зоран Заев не може да даде европейското бъдеще на държавата, защото европейското бъдеще няма престъпни корупционни поръчки и  политически процеси\", се подчертава още в изявлението на опозиционната партия.  \r\n „Няма бъдеще с корупция, констатирана от ЕС, и с ширеща се бедност. Единственото нещо, което направи тази клептоманична управляваща структура, е обедняването на държавата и народа и загубата на достойнството и честта на гражданите\", се казва в изявлението на ВМРО-ДПМНЕ.  \r\nПо-рано СДСМ отправи нови обвинения за липсата на ясна позиция на ВМРО-ДПМНЕ за референдума за името, който ще се проведе на 30 септември. Тереза Герова", "date": "2018.08.11", "title": "ВМРО-ДПМНЕ до СДСМ: Отговаряме единствено пред гражданите на Македония"}
{"url": "http://www.focus-news.net/news/2018/08/11/2555164/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 142 см, а температурата на водата 26.3 градуса. Днес по поречието на Дунав ще бъде слънчево. Ще духа слаб до умерен изток-североизточен вятър. Максималните температури ще са между 28° и 33°, в Свищов – 30°.", "date": "2018.08.11", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/11/2555165/sofiyska-voda-vremenno-shte-prekasne-vodosnabdyavaneto-v-chast-ot-kv-ovcha-kupel-na-13-avgust.html", "text": "„Софийска вода” временно ще прекъсне водоснабдяването в част от кв. „Овча купел“ на 13 август. Това съобщиха от пресцентъра на  дружеството . \r\nВъв връзка с изместване на уличен водопровод на ул. „Президент Линкълн“, кв. „Овча купел“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Президент Линкълн“, ул. „Кукуряк“, ул. 675, ул. 657. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кукуряк“ срещу магазин „Кауфланд“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.11", "title": "„Софийска вода” временно ще прекъсне водоснабдяването в част от кв. „Овча купел“ на 13 август"}
{"url": "http://www.focus-news.net/news/2018/08/11/2555161/evgeni-krusev-zam-kmet-na-sofiya-nyama-da-se-promenya-marshrutat-na-gradskiya-transport-pri-remontite-na-bul-arsenalski-i-balgariya-no-sa-vazmozhni-zakasneniya.html", "text": "Няма да се променя маршрутът на градския транспорт при ремонтите на булевардите „Арсеналски“ и „България“, но са възможни закъснения. Това каза пред журналисти заместник-кметът на Столична община по направление „Транспорт“ Евгени Крусев след инспекцията на ремонта на кръстовището при Ректората на Софийския университет, предаде репортер на  Агенция „Фокус“ . Във връзка с ремонтите по бул. „Арсеналски“, бул. „България“ и около паметника Левски, заместник-кметът поясни, че тези три фронта са последната вълна от започващи ремонти в столицата. „От утре (12 август 2018) се затваря бул. „България“ в участъка между бул. „Иван Гешов“ и бул. „Гоце Делчев“ в платното в посока Бояна. Успоредно с това тръгва трамвайна линия № 7. Днес вече правят последни проби и изпитания с трамвайни мотриси по новото трасе. Резултатите показват, че всичко е наред, така че от утре трамваят тръгва и затваряме пътните платна. Очакваме за около две седмици строителите да се справят с платното в посока Бояна. Това зависи от метеорологичните условия. Ако те са благоприятни, съответно да се справят в срок и да се прецени дали да се прави платното в посока центъра“, каза Крусев. \r\nПо думите му от понеделник ( 13 август 2018 г.) започва ремонтът на бул. „Арсеналски“. Крусев уточни, че там движението няма да се спира, а ще бъде отклонявано в едното или в другото платно. \r\nПо отношение на ремонта около паметника Левски, Крусев уточни, че от понеделник започва работа по самия булевард. „Той ще се изпълнява поетапно. Първо ще се работи по платното, което е в посока към паметника на Апостола. Съответно движението ще бъде двупосочно в другото платно, след което ще се обърне тази организация. Предполагам, че в средата на септември е възможно да го затворим за един ден“, допълни Крусев.  \r\nДеница КИТАНОВА", "date": "2018.08.11", "title": "Евгени Крусев, зам.-кмет на София: Няма да се променя маршрутът на градския транспорт при ремонтите на бул. „Арсеналски“ и „България“, но са възможни закъснения"}
{"url": "http://www.focus-news.net/news/2018/08/11/2555166/sotir-ivanov-im-petrich-izminaha-22-godini-ot-konchinata-na-banga-no-spomenat-za-chovekolyubieto-sardechnostta-i-dalbokata-vyara-na-prorochitsata-vse-oshte-e-zhiv.html", "text": "Изминаха двадесет и две години от кончината на Bангa, но споменът за човеколюбието, сърдечността, смирението и дълбоката вяра на пророчицата все още е жив. Това каза за  Радио „Фокус“ – Пирин  Сотир Иванов, директор на Исторически музей – Петрич по повод отбелязването на годишнината от смъртта на Вангелия Гущерова – Ванга. „Ha тoзи дeн, пpeз 1996 гoдинa тя напусна земния си дом, но изпълни дo ĸpaй cвoятa миcия – съпpeживя тoлĸoвa мнoгo чoвeшĸи болки, въpнa paдocттa и нaдeждaтa нa xиляди, завеща ни своите дълбоки пocлaния и мъдpocти“, каза още Иванов. Той добави, че в семейната къща на Ванга днес паметта ѝ ще бъде почетена по подобаващ начин. \r\nЛивия НИНОВА", "date": "2018.08.11", "title": "Сотир Иванов, ИМ – Петрич: Изминаха 22 години от кончината на Bангa, но споменът за човеколюбието, сърдечността и дълбоката вяра на пророчицата все още е жив"}
{"url": "http://www.focus-news.net/news/2018/08/11/2555140/faz-pravilni-sanktsii-greshni-motivi.html", "text": "Новите санкции, които САЩ наложиха на Русия заради предполагаемото отравяне на бившия офицер от Главното разузнавателно управление (ГРУ) Сергей Скрипал, по същество са насочени в правилната посока. Въпросът е обаче какви всъщност са целите, които Вашингтон преследва, пише Райнхард Фезер в статия за германския национален ежедневник  Die Frankfurter Allgemeine Zeitung , посветена на новите мерки на САЩ срещу Русия.  \r\nИма много основателни причини за по-твърд курс срещу Кремъл: войната в Източна Украйна, подкрепата за режима на Башар Асад в Сирия, предполагаема намеса в президентските избори в САЩ, и – разбира се – случая „Скрипал“, който Вашингтон определя като основен за въвеждането на нови рестрикции срещу Москва, припомня авторът. \r\nЗападът твърде много чакаше, надяваше се всичко да се нормализира от само себе си, но това всъщност косвено поощри външната политика на Кремъл да стане още по-агресивна. Но новият, по-твърд курс спрямо Русия трябва да бъде внимателно дозиран. Още повече, че нови санкции не трябва да изглеждат произволни. Степента на тяхната тежест трябва да е пропорционална на действията на Кремъл, а целите, с които биват налагани, следва да са очевидни. Само ако съответстват на принципите на външнополитическата рационалност те биха могли да съхранят възможността в някакъв момент двете страни да се завърнат към диалога, уверен е авторът. \r\nВъпреки това санкционната политика, към която в последно време се придържа Вашингтон, оставя по-скоро впечатлението, че тя не е външно-, а вътрешнополитически мотивирана, коментира Фезер. Тереза Герова", "date": "2018.08.11", "title": "FAZ: Правилни санкции, грешни мотиви"}
{"url": "http://www.focus-news.net/news/2018/08/11/2555162/cnn-diplomati-tvardyat-che-severna-koreya-e-othvarlila-vsichki-otpraveni-ot-sasht-predlozheniya-za-denuklearizatsiyata.html", "text": "Северна Корея е отхвърлила всички предложения, които САЩ многократно са отправяли по въпроса за денуклеаризацията на полуострова, предава американският телевизионен канал  CNN , като се позовава на дипломатически източници.  \r\nСАЩ са направили и продължават да правят „конкретни предложения за започване и преход към крайната точка на напълно проверимо ядрено разоръжаване\", представяйки включително график, твърдят източниците на телевизията. Но Пхенян е отхвърлил абсолютно всички, определяйки ги като „гангстерски“, разкри един от събеседниците на CNN.  \r\nСпоред телевизията, политиката на администрацията на президента Доналд Тръмп по отношение на Северна Корея е навлязла в задънена улица. CNN припомня, че в заключителния документ, подписан след срещата на върха в Сингапур между Доналд Тръмп и Ким Чен-ун не бяха фиксирани времеви рамки и други ориентири, по които да бъде следено спазването на обещанието на севернокорейския лидер за денуклеаризация на страната. Това дава възможност на Пхенян да интерпретира договорката по свое усмотрение, коментира телевизионният канал.  Тереза Герова", "date": "2018.08.11", "title": "CNN: Дипломати твърдят, че Северна Корея е отхвърлила всички отправени от САЩ предложения за денуклеаризацията"}
{"url": "http://www.focus-news.net/news/2018/08/11/2555170/kyustendil-na-sedemte-rilski-ezera-shte-bade-napraven-opit-za-obrazuvane-na-nay-golyamoto-planinsko-horo-v-sveta.html", "text": "На Седемте рилски езера ще бъде направен опит за образуване на най-голямото планинско хоро в света. Това казаха за  Радио „Фокус“ - Пирин  организаторите. В инициативата ще се включат седем ансамбъла от седем различни етнографски области. Те ще участват в опит за най-голямото планинско хоро, правено някога в света. Шопският край ще бъде представен от съставите водени от Дилиана Диканска - ТС „Зора” и от Фолкфитнес. Голямото хоро започна в 12.00 на поляната пред езерото Бъбрека, като в него ще могат да се включат и туристи стига да имат елементи от традиционна носия. Ще бъде направен втори свободен полет с балоните на Клуб Адреналин и опит за Гинес рекорд с Пабло Сигнорет за СЛАГ ЛАЙН (ходене пеша по въже) между два балона. В 16.00 ще направят най-големия жив надпис - „България“, на 2200 м надморска височина.Всички танци и хореографии ще бъдат на фона на музиката от жив оркестър. Днес ще бъде направен и опит за Гинес рекорд за най-голям жив надпис с народни костюми. \r\nЛора КАЛЧЕВА", "date": "2018.08.11", "title": "Кюстендил: На Седемте рилски езера ще бъде направен опит за образуване на най-голямото планинско хоро в света"}
{"url": "http://www.focus-news.net/news/2018/08/11/2555167/sofiya-vodach-na-troley-e-pochinal-po-vreme-na-rabota-v-rayona-na-lavov-most.html", "text": "Водач на тролей е починал по време на работа в района на Лъвов мост. Това съобщиха за  Агенция „Фокус“  от пресцентъра на МВР. Сигналът е подаден към 11.24 часа. Тролеят се е движел по линия номер 7 в посока Сточна гара, управлявала го е жена на възраст около 50 години.  Жената е успяла да отбие превозното средство, след което е починала.  Няма пострадали пътници. Движението в района се осъществява нормално. \r\nМариела РУСЕВА", "date": "2018.08.11", "title": "София: Водач на тролей е починал по време на работа в района на Лъвов мост"}
{"url": "http://www.focus-news.net/news/2018/08/11/2555168/pazardzhik-vremenno-dvizhenieto-se-osashtestvyava-v-edna-lenta-po-avtomagistrala-trakiya-pri-km-73-v-posoka-burgas-poradi-avariral-lek-avtomobil.html", "text": "Временно движението се осъществява в една лента по автомагистрала „Тракия“ при км 73 в посока Бургас поради аварирал лек автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на органите на \"Пътна полиция\".", "date": "2018.08.11", "title": "Пазарджик: Временно движението се осъществява в една лента по автомагистрала „Тракия“ при км 73 в посока Бургас поради аварирал лек автомобил"}
{"url": "http://www.focus-news.net/news/2018/08/11/2555172/plamena-zayachka-abv-mladezhi-ideyata-na-diskusiyata-ni-sas-sindikata-na-balgarskite-uchiteli-e-da-postavim-mladezhkata-gledna-tochka-na-problemite-v-obrazovanieto.html", "text": "Идеята на дискусията ни със Синдиката на българските учители е да поставим младежката гледна точка на проблемите в образованието. Това каза Пламена Заячка, председател на АБВ  Младежи – София, в интервю за  Агенция „Фокус“   по повод Международния ден на младежта и  за дискусията за младите и образованието, която  партията ще проведе със Синдиката на българските учители на 12 август.  \r\nТя поясни, че по повод Международния ден на младежта от АБВ – Младежи са решили да поставят  поглед в образоването и са направили  дискусия съвместно със Синдиката на българските учители. „Тази година решихме да изберем един малко по-различен от младежките политики подход и да засегнем малко по-сериозно проблема за образованието“, каза тя. По думите й е най-добре, когато има политика от младите за младите. „Ние от АБВ- Младежи винаги сме процедирали така и тази година решихме да поставим младежкия поглед в образованието. Така ще може точно на този младежки празник да представим една политика, сериозна гледна точка и перспективи. Опасенията и страховете, които ни предизвикаха са в доклада за националната сигурност на България, в който се констатира, че през юли миналата година са идентифицирани 206 378 ученици на възраст между 5 и 18 години, които са отпаднали от училище или никога не са били записвани“, каза Заячка и посочи, че това е сериозна цифра. Пламена Заячка допълни, че на дискусията ще бъдат обсъдени проблеми, ще се види къде със Синдиката на българките учители могат да работя т заедно в полза на младите хора, за да може да се намалят проблемите в образованието. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.11", "title": "Пламена Заячка, АБВ – Младежи: Идеята на дискусията ни със Синдиката на българските учители е да поставим младежката гледна точка на проблемите в образованието"}
{"url": "http://www.focus-news.net/news/2018/08/11/2555169/evgeni-krusev-zam-kmet-na-sofiya-infrastrukturnite-remonti-v-stolitsata-s-izklyuchenie-na-tozi-po-ul-graf-ignatiev-shte-priklyuchat-do-15-septemvri.html", "text": "Инфраструктурните ремонти в столицата, с изключение на този по ул. „Граф Игнатиев“, ще приключат до 15 септември. Това каза пред журналисти заместник-кметът на Столична община по направление „Транспорт“ Евгени Крусев след инспекцията на ремонта на кръстовището при Ректората на Софийския университет, предаде репортер на  Агенция „Фокус“ . По думите му ремонтите по бул. „България“, бул. „Арсеналски“, бул. „Васил Левски“, Източната тангента и  ул. „Резбарска“ трябва да приключат до 15 септември 2018 г. „Всички тези обекти ще приключат на първия учебен ден, така че когато трафикът се засили, да могат да се използват пълноценно всички булеварди и улици“, обясни Крусев.  \r\nНа въпрос как ще коментира изявления в публичното пространство, че ремонтите в столицата не са качествени, заместник-кметът отговори: „Нямам информация някоя дейност да е изпълнена некачествено. Има строителен надзор, който постоянно следи на обектите. Той има за ангажимент единствено и само това да съблюдава за качеството“, обясни още Крусев.   \r\nДеница КИТАНОВА", "date": "2018.08.11", "title": "Евгени Крусев, зам.-кмет на София: Инфраструктурните ремонти в столицата, с изключение на този по ул. „Граф Игнатиев“, ще приключат до 15 септември"}
{"url": "http://www.focus-news.net/news/2018/08/11/2555173/varna-dvata-parkinga-na-morskata-gara-shte-badat-vremenno-zatvoreni-do-20-avgust-zaradi-predstoyashti-kontserti.html", "text": "Двата паркинга на Морската гара във Варна ще бъдат временно затворени за седмица. Това съобщиха от пресцентъра на Пристанище \"Варна\". От 00.00 часа на 12 август до 06.00 часа на 20 август временно се ограничава достъпът на моторни превозни средства до двата паркинга на Морската гара. Временните ограничения се налагат във връзка с провежданите под егидата на Община Варна три последователни събития – „MTV Presents Varna Beach” на 12 август, официалното отбелязване на Празника на град Варна на 15 август, както и „Varna Mega Rock” на 18 и 19 август.", "date": "2018.08.11", "title": "Варна: Двата паркинга на Морската гара ще бъдат временно затворени до 20 август заради предстоящи концерти"}
{"url": "http://www.focus-news.net/news/2018/08/11/2555174/pazardzhik-natsionalen-sabor-na-narodnoto-tvorchestvo-i-priyatelite-na-tesnolineykata-shte-se-provede-na-livadite-kray-gara-avramovo-na-12-avgust.html", "text": "Национален събор на народното творчество и приятелите на теснолинейката „С хора и песни край релсите тесни” организира гражданско сдружение „За теснолинейката” на ливадите край гара „Аврамово“ на 12 август. Това съобщи за  Радио „Фокус“ – Пазарджик  председателят Кристиан Ваклинов, председател на неправителствената организация. По думите му селото е на граничното землище между общините Велинград и Якоруда и за това ръководствата им ще окажат безвъзмездна помощ на организаторите. „Община Якоруда ще осигури сцена за събора и право за ползване на общински земи, а Община Велинград ще осигури озвучаването на събора. В него ще вземат участие 22 колектива и индивидуални изпълнители от цялата страна. Програмата ще започне в 11.10 часа с пристигането на влак „Родопи”, официалното откриване ще бъде от 12.30 часа след пристигането и на влак „Вихрен”. Самодейците ще се изявят в три части – 13.00 - 15.00 часа, 16.30 - 18.30 часа, 18.45 – 19.45 часа. Събитието ще приключи в 19.55 часа със заминаването на влак „Места”. Планирано е представяне на автентични якорудски и родопски ястия и продукти, приготвени и произведени от местните хора, което ще се състои между 11.15 и 12.15 часа, преди началото на самодейните изяви“, уточни Ваклинов. Той допълни, че водеща на събитието ще бъде Гинка Балабанова, а присъстващите ще научат интересни факти за създаването на малкото влакче и развитието му през годините в промеждутъците между изявите на фолклорните състави. \r\nРадослава МУРДЖЕВА", "date": "2018.08.11", "title": "Пазарджик: Национален събор на народното творчество и приятелите на теснолинейката ще се проведе на ливадите край гара „Аврамово“ на 12 август"}
{"url": "http://www.focus-news.net/news/2018/08/11/2555177/gd-granichna-politsiya-intenziven-e-trafikat-na-granitsite-s-gartsiya-sarbiya-rumaniya-i-turtsiya.html", "text": "Интензивен е трафикът на границите с Гърция, Сърбия, Румъния и Турция. Това съобщиха от пресцентъра на  ГД „Гранична полиция“ . На българо-сръбската граница на ГКПП „Калотина“ трафикът е интензивен на вход и изход за леки автомобили. На българо-гръцката граница на ГКПП „Кулата“, ГКПП „Маказа“ и ГКПП „Илинден“ трафикът е интензивен за леки автомобили на изход. На българо-турската граница на ГКПП „Капитан Андреево“ трафикът е интензивен на изход за леки и товарни автомобили. На ГКПП „Лесово“ трафикът е интензивен на изход за леки автомобили. На българо-румънската граница на ГКПП „Дунав мост“, ГКПП „Дуранкулак“ и ГКПП „Кардам“ трафикът е интензивен за леки автомобили и двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.08.11", "title": "ГД „Гранична полиция“: Интензивен е трафикът на границите с Гърция, Сърбия, Румъния и Турция"}
{"url": "http://www.focus-news.net/news/2018/08/11/2555178/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на югозападната ни съседка Зоран Заев се опита да успокои страстите в България след изявлението си, че Илинденско-Преображенското въстание е македонско. Думите му предизвикаха реакция от страна на българския премиер Бойко Борисов, който призова Заев да бъде предпазлив в думите си, защото ще дойде момент, когато Македония ще се нуждае от гласа на страната му в Съвета на Европейския съюз, предава скопският телевизионен канал  „Телма“ . \r\n„Оставям всички да си мерят думите, защото са за негова сметка. Ако той (Зоран Заев) ги е изрекъл умишлено или то отново е за негова сметка. Защото, когато дойдем в Съвета на ЕС и трябва да дадем своето съгласие, ще си припомним тези неща. Моят съвет към всички е да бъдат по-предпазливи\", бе коментарът на Борисов.  \r\nПо-рано ръководителят на българската дипломация Екатерина Захариева подчерта, че Илинденско-Преображенското въстание може да е македонско от географска гледна точка, но исторически то е българско. \r\nЗаев не спомена конкретно изявленията за въстанието и реакцията в двете страни за това, но написа, че политиците понякога правят грешки. „Понякога правим и грешки, но Ви уверявам, че това е само небрежност, защото искрено искаме сътрудничество и приятелство, затова подписахме договор за добросъседство и приятелство \", пише Заев. \r\nВ социалната мрежа „Фейсбук“ Заев припомня, че вече повече от година Македония и България отбелязват заедно съвместната си история, като привежда няколко примера за събития, чествани с участието на представители на двете страни.  \r\nЗаев в текста на Facebook припомня, че Македония и България повече от една година честват общи части от историята между двата народа и няколко пъти заедно отбелязал исторически събития, споменавайки част от тях. Той увери критиците в Македония и България, че няма никаква дилема по отношение на приятелството и сътрудничеството между двете страни, които – съгласно думите му – са искрени.  \r\nМакедонският премиер се обърна директно и към българската общественост с думите „скъпи приятели и братя“, като я призова да вярва в искреното приятелство между Скопие и София, което за няколко десетилетия в миналото е било „загубено“.  \r\n„Намерихме отново нашия приятел и брат. Нека не позволяваме да се връщаме назад“, написа още Заев в социалната мрежа. Същевременно той увери, че страната му не би могла да забрави за усилията, положени от Бойко Борисов и външния ни министър Екатерина Захариева в името на това Македония да получи дата за началото на преговори за членство в Европейския съюз.  \r\n„Нима можем да се правим на слепи и глухи, когато виждаме и чуваме всичко, което България направи и успя в това да помогне на Македония да получи поканата за членство в НАТО?\", допълни Заев. \r\nВ заключение македонският премиер увери, че страната му е благодарна на България. Поради тази причина и занапред двете страни ще честват заедно „миналото и на основите на това минало ще продължаваме да градим общо бъдеще“. \r\n***  Освен в Букурещ и по-големите градове на Румъния, антиправителствени протести срещу управляващите в северната ни съседка бяха организирани и пред посолствата й в цяла Европа, съобщава електронното издание  Politico . \r\nМащабната демонстрация в Букурещ, в която се включиха румънци, живеещи извън пределите на родината си, прерасна в насилие, при което полицията употреби сълзотворен газ и водни оръдия. В резултат медицинска помощ потърсиха най-малко 250 души, а 70 бяха хоспитализирани.  Стотици румънци, пребиваващи във Великобритания, Италия и Швейцария, се завърнаха в страната си, за да се включат в протеста в Букурещ.  \r\nПо данни на румънските медии пред сградата на правителството на площад „Виктория“ в Букурещ са се събрали между 80 хил. и 100 хил. души, недоволни от управлението на Социалдемократическата партия. Демонстрацията им е започнала спокойно, но вечерта е завършила с намеса на жандармерията.  \r\n„Осъждам силно бруталната намеса на жандармерията, която е непропорционална в сравнение с действията на повечето хора на площад „Виктория \". Опитът да се попречи на на хората да изразят волята си чрез насилствена реакция на правоприлагащите органи е отвратително решение\", написа румънският президент Клаус Йоханис в социалната мрежа „Фейсбук“.  \r\nОт опозиционния „Съюз за спасение на Румъния“ поискаха оставката на вътрешния министър Кармен Дан. Според твърденията на партията властите са подстрекали умишлено хулигани и други крайно настроени групи, за да провокират безредици и да оправдаят намесата на жандармерията.  \r\nОт редакцията отбелязват, че часове след безредиците управляващите запазват мълчание. Министър-председателят Виорика Дънчила е на почивка до понеделник, пояснява  Politico . \r\n***  Министърът на външните работи на Косово Беджет Пацоли е бил на тайно тридневно посещение в черногорската столица Подгорица, в рамките на което е лобирал за подкрепа на корекция на границата със Сърбия, предава белградският новинарски портал  Informer . \r\nПо данни на портала  Borba , в делегацията на Пацоли е била и Атифете Яхяга, бивш президент на Косово. В Подгорица двамата са се срещнали с множество представители на дипломатическия корпус. Позовавайки се на дипломатически източници,  Borba  твърди, че в рамките на тайната си визита в Черна гора, Пацоли е лобирал посланиците на няколко страни да съдействат за корекция на границата между Косово и Сърбия.  \r\nС оглед на очевидния факт, че Черна гора се е заела със задачата да помогне на Косово при преговорите със Сърбия, е било взето решение Пацоли да отиде в Подгорица, за да проведе серия срещи с различни посланици, които в бъдеще ще защитят позициите на Прищина пред международната общност, обяснява източникът на медията.  \r\n„Пацоли олицетворява рационалното крило на косовската власт, която залага на демаркация на границата със Сърбия.Той смята, че трябва да се направят някои отстъпки на Сърбия, но при условие, че международната общност даде мълчаливо съгласие, че в близко бъдеще ще се съгласи с изискванията на Косово за демаркация с Черна гора и Македония. Публична тайна е, че Косово иска да има в състава си част от територията на Черна гора и сега е най-подходящият момент да постигне целта си“, твърди източник на белградския информационен портал. \r\n***  Последното проучване на обществената телевизия  ZDF  показва, че подкрепата на избирателите за популистката „Алтернатива за Германия“ продължава да се увеличава и тя вече може да разчита на гласовете 16% от гражданите на ФРГ – с един процент повече спрямо предходната седмица. \r\nУвеличава се и подкрепата за партията „Зелени“, които в неделното издание на „Политически барометър“ събират 15% - скок с един процент спрямо предната седмица и най-добрият резултат, който партията е постигала за последните шест и половина години.  \r\nРейтингът на Съюза (ХДС/ХСС) остава без промяна – 31%, на Германската социалдемократическа партия (ГСДП) също – 18%. Спад от два процента регистрира „Левица“, която може да разчита на гласовете на девет на сто от германците. Подкрепата за Свободната демократическа партия (СвДП) е с един процент повече спрямо предходната седмица, достигайки до осем процента.  \r\nСпад за Съюза (ХДС/ХСС), рекордна подкрепа за „Алтернатива за Германия“ – това показaха последните проучвания на общественото мнение, проведени по поръчка на телевизионния канал ARD в началото на месеца. Съгласно резултатите от анкетите, проведени в първите дни на август, рейтингът на управляващия в Берлин Съюз (ХДС/ХСС) бе сринат до 29% - най-ниските нива, регистрирани някога в историята на политическия блок. За сметка на това „Алтернатива за Германия“ можеше да разчита на подкрепата на рекордните 17 на сто от гражданите на ФРГ. \r\n***  Катастрофата край Сиатъл на самолета, вдигнат във въздуха без разрешение на летищните власти, „не е терористичен инцидент“. Това увериха от шерифството на окръг Пиърс в щата Вашингтон, предава  AFP . \r\n„Това не е терористичен инцидент. Потвърдена информация... става въпрос за самоубиец. Знаем кой е той. Никакви други лица не са замесени“, се казва в изявление от шерифството на Пиърс, публикувано в социалната мрежа „Туитър“. \r\nПо-рано бе съобщено за „неразрешено излитане\" на самолет от летището в Сиатъл. Очевидци разказваха, че машината е била преследвана от два изтребителя F-15, задействани след получаването на сигнала за инцидента.  Местните власти подчертаха, че към настоящия момент информацията е предварителна, а инцидентът описаха като „развиващ се“. Засега е известно, че лицето, отвлякло самолета, е 29-годишен механик. Допуска се, че той може да има психични проблеми. \r\n***  Албанският принц Лека Зогу II отправи предложение за обединяване на страната с Косово в единна монархия, която – съгласно думите му, би „донесла положителни неща на двете държави“. Съответната идея Зогу II изложи в интервю пред вестник  „Диели“ , предава скопската електронна медия  A1 On .  \r\nПринцът подчерта, че след завръщането си от изгнание, задачата на кралското семейство е да работи за премахване на бариерите между албанците и да лобира за обединението им на Балканите.  \r\nПред вестника Зогу II обясни, че като конституционна монархия Велика Албания ще осигури по-голяма политическа стабилност от сегашната политическа система. Принцът даде Великобритания и други европейски монархии като примери за това, че Албания може да бъде трансформирана в бъдеще в конституционна монархия, ориентирана към Запада . \r\nНа въпрос дали е готов да стане крал на Косово и Албания, Зогу II отговори, че кралското семейство винаги ще уважава волята на народа. „Да си принц или крал е хубаво. Службата е името на страната ми за мен не е задължение, а най-голяма чест“, увери Зогу II. \r\nВ интервюто си той подчертава, че обединението на Албания и Косово е политическа идея, подновена след обявяването на независимост на Косово през 2008 г. „Косово е предимно албанско и с Република Албания споделя няколко общи административни сектора, като образование и външна политика. Културата, наследството и търговията са до голяма степен обединени между двете страни, които също имат открита граница“, твърди албанският принц. \r\nПринц Лека Зогу II (36 г.) е единственото дете на албанския принц Лека Зогу, който се застъпва за създаването на Велика Албания, в която освен Косово биха били присъединени Прешевската долина (Южна Сърбия), западната част на Македония, части от Черна гора и част от района на Епир в Гърция. \r\n***  Министърът на външните работи на  Иран Мохамад Джавад Зариф заяви, че няма планирани срещи с официални представители на САЩ, включително и с колегата си Майк Помпео, по време на 73-тата сесия на Общото събрание на ООН, която ще се проведе от 25 до 1 октомври, предава  Reuters , като се позовава на изявление на първия дипломат на Техеран пред информационната агенция  Tasnim . \r\nЗапитан за вероятността да се срещне с представители на САЩ, включително с Помпео, в кулоарите на Общото събрание на ООН, Зариф отвърна: „Няма планирана подобна среща. Ние многократно сме обявявали нашата позиция\". \r\nИранският президент Хасан Рухани отхвърли поканата на САЩ за преговори без предварителни условия, отправена миналия понеделник, часове преди Вашингтон да наложи нови санкции в съответствие с решението на президента Доналд Тръмп да се откаже от споразумение за ядрената програма на Техеран. \r\nЗариф отхвърли категорично информацията, че САЩ са предали съобщение на Иран чрез посредник в лицето на Оман. „Няма такова съобщение“, подчерта Зариф.  \r\nПо-рано тази седмица първият дипломат на Техеран припомни, че в миналото Оман и Швейцария са били посредници в преговорите със САЩ миналото, но в момента не се водят преки или косвени разговори с Вашингтон. \r\n***", "date": "2018.08.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/11/2555175/varna-tezhka-katastrofa-e-stanala-na-patya-varna-burgas-v-rayona-na-staro-oryahovo-po-parvonachalna-informatsiya-ima-postradali.html", "text": "Тежка катастрофа е станала на пътя Варна – Бургас в района на Старо Оряхово, по първоначална информация има пострадали. Това съобщиха за  Радио „Фокус“ – Варна  от ОДМВР – Варна. Сигналът за произшествието е подаден около 12.00 часа. Ударили са се два автомобила. На място има полицейски екипи, призовават се водачите да шофират внимателно и със съобразена скорост, спазвайки указанията на полицейските служители.  \r\nПо-рано днес по пътя Варна – Златни пясъци също бе регистриран инцидент между мотоциклет и два автомобила, което наложи ограничаване на трафика. При произшествието няма пострадали граждани. Към момента движението в този участък се осъществява нормално, като произшествието е обслужено от полицейските екипи. \r\nМарияна ВАЛЕНТИНОВА", "date": "2018.08.11", "title": "Варна: Тежка катастрофа е станала на пътя Варна – Бургас в района на Старо Оряхово, по първоначална информация има пострадали"}
{"url": "http://www.focus-news.net/news/2018/08/11/2555183/der-spiegel-alternativa-za-germaniya-tarsi-ruski-shpioni-v-reditsite-si.html", "text": "Председателят на крайнодясната „Алтернатива за Германия“ Александър Гауланд е разговарял с директора на Федералната служба за защита на Конституцията Ханс-Гьорг Маасен заради подозрения за руски агенти в партията, съобщава водещото издание  Der Spiegel . \r\n„Да, разговарях с Маасен“, потвърди Гауланд пред местните медии, след като стана ясно, че по-рано и бившият лидер на популистите Фрауке Петри е контактувала с директора на германското вътрешно разузнаване. „Имах специфичен проблем. Налице бяха подозрения, че ще влияние на агенти на Москва във фракцията ни. Исках да се изясни. След разследване Маасен ме увери, че няма нищо такова“, разкри Гауланд.  \r\nСпекулациите около срещата на бившия лидер на „Алтернатива за Германия“ отдавна занимават обществото във ФРГ. Опровергана бе информацията, че Маасен е давал съвети на Фрауке Петри за това как партията може да избегне наблюдение на по-радикално настроените й членове от страна на тайните служби.  \r\nГауланд също изрази увереност, че твърденията са измислица. На въпрос колко от членовете на партията са следени от службите, той отговори категорично: „В „Алтернатива за Германия“ няма десни екстремисти“.  \r\nСпоред Федералното министерство на вътрешните работи на ФРГ след встъпването си в длъжност през 2012 г. Маасен е провел „196 срещи с политици от ХДС/ХСС, ГСДП, „Зелени“, „Левица“ и „Алтернатива за Германия“. В хода им са обсъждани „въпроси за оценка на риска\" и „обща обмяна\" на мнения.  Тереза Герова", "date": "2018.08.11", "title": "Der Spiegel: „Алтернатива за Германия“ търси руски шпиони в редиците си"}
{"url": "http://www.focus-news.net/news/2018/08/11/2555179/sport-tezhak-zhrebiy-za-grigor-dimitrov-v-sinsinati.html", "text": "Григор Димитров започва защитата на титлата си на Western&Southern Open в Синсинати срещу Дамир Джумхур или Миша Зверев. Българинът се намира в горната половина на схемата и е в една четвъртина с топ поставения Рафаел Надал и с Новак Джокович.   \r\nПрез миналия сезон първата ни ракета спечели дебютна титла от турнир от сериите „Мастърс“ именно в Синсинати, а жребият този сезон му отреди трудни опоненти. Ако Димитров стартира с успех, по всяка вероятност в трети кръг ще играе срещу шампиона от Уимбълдън Новак Джокович. Сърбинът играе в първи кръг срещу Стийв Джонсън, а във втори може да срещне Марко Чекинато или Адриан Манарино.   \r\nТоп поставеният Рафаел Надал започва срещу Милош Раонич или квалификант, а в осмината му още са Денис Шаповалов и Кайл Едмънд.  \r\nЗадачата за оцелелия от тази четвъртина от схемата съвсем няма да става по-лесна: № 3 в схемата Александър Зверев е в същата половина. Германецът стартира директно от втори кръг срещу Филип Краинович или Робин Хаасе, като първият му възможен поставен съперник е Пабло Кареньо Буста. Ако стигне до 1/4-финалите, Саша може там да се изправи срещу шампиона от 2016 г. Марин Чилич или Джон Иснър.   \r\nВодач в долната половина от схемата е поставеният под №2 Роджър Федерер. Маестрото открива сезона си на хард срещу Петер Гойовчик или Жоао Соуса, а още в трети кръг може да се изправи срещу стар познайник – Анди Мъри, който в първи кръг среща Лука Пуй. Успех за Федерер на 1/8-финалите би означавал, че негов следващ съперник може да е някой измежду Стан Вавринка, Кей Нишикори, Диего Шварцман и Доминик Тийм. \r\nВ същата половина от схемата е и Хуан Мартин дел Потро, който играе във втори кръг срещу Джак Сок или Хьон Чунг, а потенциален съперник в трети кръг е Ник Кирьос. Сред възможните 1/4-финални опоненти на Кулата от Тандил са финалистът от Уимбълдън Кевин Андерсън и Давид Гофен.", "date": "2018.08.11", "title": "Спорт: Тежък жребий за Григор Димитров в Синсинати"}
{"url": "http://www.focus-news.net/news/2018/08/11/2555180/pazardzhik-v-sarnitsa-se-provezhda-traditsionniyat-sabor-na-grada.html", "text": "В Сърница се провежда традиционният събор на града. Това съобщи за  Радио „Фокус” – Пазарджик  кметът на Община Сърница Неби Бозов. „Тържествата започнаха с много песни танци и забавления за жители и гости на китното ни градче\", каза Бозов. Той допълни, че днешната програма е започнала в 11.00 часа с изявата на самодейци, които ще изпълнят автентичен фолклор. От 12.00 часа е започната фолклорна забава с оркестъра на Панчо Иванов. „В късните часове празничната вечер ще продължи с песните на Николай Славеев и бенд, а кулминацията ще бъде белязана с тържествена заря и концерт на Тони Стораро, който със сигурност ще допринесе за доброто настроение на публиката в Сърница“, каза Бозов. \r\nРадослава МУРДЖЕВА", "date": "2018.08.11", "title": "Пазарджик: В Сърница се провежда традиционният събор на града"}
{"url": "http://www.focus-news.net/news/2018/08/11/2555181/yambol-50-shtarkeli-sa-umreli-a-4-sa-vav-vlosheno-sastoyanie-zaradi-voltova-daga-v-rayona-na-selo-malko-kirilovo-obshtina-elhovo.html", "text": "50 щъркели са умрели, а 4 са във влошено състояние  заради волтова дъга в района на село Малко Кирилово, община Елхово. Това съобщиха от   Регионалната инспекция по околна среда и води - Стара Загора . Два сигнала за умрели и ранени щъркели след разклона за село Малко Кирилово, община Елхово, са постъпили в Регионалната инспекция по околната среда и водите – Стара Загора на 9 август 2018 г. Според сигналоподателите причината е волтова дъга. Незабавно на място са изпратени служители на РИОСВ – Стара Загора, които са извършили обход и оглед на мястото. Около стълбовете на минаващ далекопровод от село Малко Кирилово за село Гранитово са установени около 50 умрели екземпляра и още 4 във влошено здравословно състояние – всички от вида „Бял щъркел“. Ранените щъркели са транспортирани до Спасителния център за диви животни в Стара Загора за оказване на медицинска помощ. РИОСВ – Стара Загора е уведомила електроразпределителното дружество EVN за изясняване причината за смъртта на останалите щъркели.  \r\nБелият щъркел (Ciconia ciconia) е защитен вид,  включен в Приложение 3 на Закона за биологичното разнообразие. От РИОСВ - Стара Загора напомнят, че когато намерите животно или птица от защитен вид в безпомощно състояние, е препоръчително да потърсите съдействие от съответната регионална инспекция или горско стопанство.", "date": "2018.08.11", "title": "Ямбол: 50 щъркели са умрели, а 4 са във влошено състояние заради волтова дъга в района на село Малко Кирилово, община Елхово"}
{"url": "http://www.focus-news.net/news/2018/08/11/2555182/plamena-zayachka-abv-pozhelavam-na-mladite-hora-v-balgariya-da-badat-aktivni-i-da-mislyat-za-svoeto-badeshte-i-perspektiva.html", "text": "Пожелавам на младите хора в България да бъдат активни и да мислят за своето бъдеще и перспектива. Това каза Пламена Заячка, председател на АБВ  Младежи – София, в интервю за  Агенция „Фокус“   по повод Международния ден на младежта и  за дискусията за младите и образованието, която  партията ще проведе със Синдиката на българските учители на 12 август. \r\nСпоред нея независимо дали са в политическа партия или неправителствена структура, младите хора трябва да  имат гражданска позиция. „Включването в процесите е вариантът да променим тенденциите. Колкото повече гражданското участие навлиза и е по-широко, толкова повече политиката и политиците, ще се съобразяват с него“, поясни Заячка. Тя изрази убедеността си, че младите хора имат енергия да направят страната ни по-добро място за живеене.  \r\n„В структурата на младежката ни организация имаме много млади хора, които са предпочели да се върнат в България, да дадат своя принос. Постоянно приемаме нови членове, учредяваме нови структури и виждаме тази енергия в тях. Това ни обнадеждава и ни дава сили и воля да работим за това повече млади хора да се връщат, а тези , които остават тук да имат равни възможности с европейските“, коментира председателят на АБВ - Младежи за София.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.11", "title": "Пламена Заячка, АБВ: Пожелавам на младите хора в България да бъдат активни и да мислят за своето бъдеще и перспектива"}
{"url": "http://www.focus-news.net/news/2018/08/11/2555184/pazardzhik-lek-avtomobil-e-katastrofiral-na-avtomagistrala-trakiya-pri-km-73-nyama-postradali.html", "text": "Временно движението при 73 км в посока Бургас на АМ „Тракия“ се осъществява в една лента поради аварирал лек автомобил. Това съобщи за  Радио „Фокус“ - Пазарджик  Мирослав Стоянов, говорител на ОДМВР - Пазарджик. По думите му екип на Пътна полиция вече е на мястото на произшествието, като е констатирал, че автомобилът е катастрофирал и няма пострадали“, каза Стоянов и напомни шофьорите да се движат с повишено внимание и съобразена скорост, спазвайки указанията на органите на „Пътна полиция. \r\nРадослава МУРДЖЕВА", "date": "2018.08.11", "title": "Пазарджик: Лек автомобил е катастрофирал на автомагистрала „Тракия“ при км 73, няма пострадали"}
{"url": "http://www.focus-news.net/news/2018/08/11/2555176/tass-nad-450-dushi-sa-postradali-v-hoda-na-protestite-v-bukuresht-70-ot-tyah-sa-v-bolnitsa.html", "text": "Над 450 души, включително 35 жадармери, са пострадали в хода на антиправителствения протест в Букурещ. Това обяви говорителят на румънската жандармерия Мариус Милитару в рамките на пресконференция, предавана на живо, съобщава  TACC . \r\nСъгласно представената от Милитару информация, от 452-ма ранени 70 остават в болница. Утоячнява се, че 11 от хоспитализираните са жандармери. \r\nСтана ясно, че след безредиците са арестувани 33-ма души, образувани са осем наказателни дела и са наложени 23 глоби на обща стойност 17 хил. леи (около 3,7 хил. евро). \r\n„Жандармите предприеха изключително защитни действия, когато бяха атакувани. Намесата им бе абсолютно оправдана“, категоричен бе Милитару.  \r\nСъщевременно той увери, че сред жандармите е излъчена преговаряща група, която е влязла в контакт с протестиращите. Въпреки това те са били замеряни с камъни, в резултат на което е взето решение за разпръсването на тълпата, събрала се на площад „Виктория“ в Букурещ.  Тереза Герова", "date": "2018.08.11", "title": "ТАСС: Над 450 души са пострадали в хода на протестите в Букурещ, 70 от тях са в болница"}
{"url": "http://www.focus-news.net/news/2018/08/11/2555185/varna-petima-dushi-sred-koito-2-detsa-i-bremenna-zhena-sa-postradali-pri-katastrofata-na-patya-varna-burgas-v-rayona-na-selo-staro-oryahovo.html", "text": "Петима души, сред които 2 деца и бременна жена, са пострадали при катастрофата на пътя Варна - Бургас в района на село Старо Оряхово. Това съобщиха от  ОДМВР - Варна . В момента движението по пътя Варна - Бургас в участъка след с. Старо Оряхово се извършва само в едната лента. В 12.38 часа е съобщено, че малко след село Старо Оряхово в посока Бургас е възникнало пътнотранспортно произшествие между два автомобила. По първоначални данни в завой челно са се сблъскали лек автомобил \"Ситроен\" с бургаска регистрация и лек автомобил \"Рено\" с украинска регистрация. На място са изпратени специализирани автомобили на РД ПБЗН, екипите на които са съдействали за разрязването на смачканите коли и изваждането на пострадалите. В болница във видимо тежко състояние са транспортирани общо 5 човека - 2 деца, бременна жена и водача на  автомобила с украинска регистрация и водача на автомобила с бургаска регистрация.  \r\nКъм момента на мястото на произшествието предстои да се извърши оглед, движението се осъществява само в средна лента. Водачите трябва да шофират със скорост съобразена с пътните условия.", "date": "2018.08.11", "title": "Варна: Петима души, сред които 2 деца и бременна жена, са пострадали при катастрофата на пътя Варна - Бургас в района на село Старо Оряхово"}
{"url": "http://www.focus-news.net/news/2018/08/11/2555186/pazardzhik-vazstanoveno-e-dvizhenieto-po-avtomagistrala-trakiya-pri-km-72-v-posoka-burgas.html", "text": "Възстановено е движението по автомагистрала „Тракия“ при км 72 в посока Бургас. Това съобщиха от пресцентъра на  Агенция „Пътна инфраструктура“ .", "date": "2018.08.11", "title": "Пазарджик: Възстановено е движението по автомагистрала „Тракия“ при км 72 в посока Бургас"}
{"url": "http://www.focus-news.net/news/2018/08/11/2555189/burgas-ogranicheno-e-dvizhenieto-po-pat-i-9-aheloy-pomorie-v-posoka-burgas-poradi-patnotransportno-proizshestvie.html", "text": "Ограничено е движението по път I-9 Ахелой - Поморие в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут в посока Бургас е по път Ахелой - Каблешково - Лъка - пътен възел \"Бургас - север\". Движението в посока София се осъществява без ограничение. Шофьорите да се движат с повишено внимание и съобразена скорост.", "date": "2018.08.11", "title": "Бургас: Ограничено е движението по път I-9 Ахелой - Поморие в посока Бургас поради пътнотранспортно произшествие"}
{"url": "http://www.focus-news.net/news/2018/08/11/2555193/sport-mesi-e-noviyat-kapitan-na-barselona.html", "text": "Аржентинският нападател Лионел Меси официално бе обявен за новия капитан на Барселона. Новината бе съобщена от шампионите в навечерието на мача за Суперкупата на Испания. Блаугранас, които записаха дубъл през последната кампания, излизат за първи трофей от новия сезон утре срещу Севиля. Мачът е от 23:00 часа в Танжер (Мароко). Петкратният носител на \"Златната топка\" Меси наследява лентата от халфа Андрес Иниеста, който по-рано тази година премина в японския Висел Кобе. Досега многократно Меси е изпълнявал ролята на капитан на Барселона, но от 2015 година официално бе със статут на вицекапитан на тима. Ако 31-годишният Меси не играе в даден мач, капитанската лента ще се поема от един измежду халфа Серхио Бускетс, защитника Жерар Пике и универсалния Сержи Роберто. \r\nВенцислав ДРАГОМАНОВ", "date": "2018.08.11", "title": "Спорт: Меси е новият капитан на Барселона"}
{"url": "http://www.focus-news.net/news/2018/08/11/2555188/gl-insp-petar-sokolov-ot-gdnp-shte-dade-brifing-na-bul-tsarigradsko-shose-pri-tsarna-matsa-po-povod-politseyskata-operatsiya-za-kontrol-na-dvizhenieto.html", "text": "Гл. инсп. Петър Соколов от ГДНП ще даде брифинг на бул. \"Цариградско шосе\" при Църна маца по повод полицейската операция за контрол на движението. Това съобщиха от пресцентъра на  МВР . Брифингът ще се състои на 12 август от 10.00 часа до караулката на бул. \"Цариградско шосе\". Главен инспектор Петър Соколов ще даде информация за хода на операцията по контрола на движението по основните пътни направления и действията на полицейските екипи в рамките на утрешния ден.", "date": "2018.08.11", "title": "Гл. инсп. Петър Соколов от ГДНП ще даде брифинг на бул. \"Цариградско шосе\" при Църна маца по повод полицейската операция за контрол на движението"}
{"url": "http://www.focus-news.net/news/2018/08/11/2555191/veliko-tarnovo-s-30-se-e-uvelichil-broyat-na-izdadenite-razreshitelni-za-stroezh-na-teritoriyata-na-oblastta-prez-vtoroto-trimesechie-na-godinata.html", "text": "С 30% се е увеличил броят на издадените разрешителни за строеж на територията на област Велико Търново през второто тримесечие на годината в сравнение с първите три месеца. Това сочат данни на Териториално статистическо бюро – Север, Отдел „Статистически изследвания – Велико Търново“. От институцията уточниха за  Радио „Фокус“ – Велико Търново , че от месец април до края на месец юни общинските администрации на територията на областта са издали разрешителни за строеж на 26 жилищни сгради с 288 жилища в тях и с 38 888 кв. м разгъната застроена площ и на 45 други сгради с 25 863 кв. м разгъната застроена площ. \r\nСпрямо предходното тримесечие издадените броят на жилищата в тези сгради е с над седем пъти повече, а разгънатата им застроена площ – с близо шест пъти. При издадените разрешителни за строеж на други сгради е регистрирано намаление на броя с 2.2% и нарастване на общата им застроена площ – със 141.2%. \r\nПо данни на Отдел „Статистически изследвания – Велико Търново“ в сравнение с второто тримесечие на 2017 година издадените разрешителни за строеж на нови жилищни сгради в областта намалява с 51.9%, но броят на жилищата в тях се увеличава със 121.5%, а разгънатата им застроена площ – със 119.1%. При другите видове сгради броят на издадените разрешителни за строеж се увеличава със 7.1%, докато общата им застроена площ намалява с 23%. \r\nМария НЕДЕВА", "date": "2018.08.11", "title": "Велико Търново: С 30% се е увеличил броят на издадените разрешителни за строеж на територията на областта през второто тримесечие на годината"}
{"url": "http://www.focus-news.net/news/2018/08/11/2555187/kathimerini-kmetat-na-lesbos-otreche-da-ima-planove-na-nov-migrantski-lager-na-ostrova.html", "text": "Властите на Лесбос, основният вход към Европейския съюз за близо един милион бежанци от 2015 г. насам, опровергаха съобщенията за планиране на откриване на нов мигрантски център на остров, съобщава електронното издание на гръцкия вестник  Kathimerini . \r\nИзявлението му бе направено на фона на спорове около предполагаема кампания на местните власти за недопускане на групи търсещи убежище да посещават популярен плаж. \r\nСъобщения, че представители на общинските власти изискват от хората, които не са граждани на страни от Шенгенското пространство, да представят своя паспорт и други документи при посещаване на общинския плаж Цамакия, предизвика недоволство в социалните медии по-рано това лято. \r\nКметът на Лесбос Спирос Галинос заяви пред Kathimerini, че ограниченията са отменени. „Казаха ни, че тази мярка е незаконна, така че я прекратихме\", каза Галинос и добави, че мерките са били въведени, за да бъдат предпазени местните от неуместно поведение. \r\n„На острова се нуждаем от спокойствие. (…). Лично аз се опитвам да защитя социалното разбирателство. Къпането на плажа е неоспоримо право – най-вече на жителите на Лесбос… Не е нормално там да ходят хора по бельо и с бири, на групи от по 30 човека, главно мъже“, коментира кметът на Лесбос. \r\nМеждувременно Галинос отрече твърденията, че властите планират да превърнат бивша фабрика в мигратски лагер. „Някои елементи, безотговорни хора, правят политически мотивирани изказвания по митингите\", бе коментарът му във връзка с информацията.", "date": "2018.08.11", "title": "Kathimerini: Кметът на Лесбос отрече да има планове на нов мигрантски лагер на острова"}
{"url": "http://www.focus-news.net/news/2018/08/11/2555192/varna-s-opasnost-za-zhivota-e-edin-ot-shofyorite-postradali-pri-tezhkata-katastrofa-na-patya-varna-burgas-v-rayona-na-selo-staro-oryahovo.html", "text": "С опасност за живота е един от шофьорите, пострадали при тежката катастрофа на пътя Варна – Бургас в района на село Старо Оряхово. Това каза за  Радио „Фокус“ – Варна  д-р Антоанета Касабова, зам.-директор на Центъра за спешна медицинска помощ във Варна. Д-р Касабова отбеляза, че пътното произшествие е възникнало около 11.50 часа по главния път в района на село Старо Оряхово, като ударът между двата автомобила е челен. Петима са пострадалите при пътния инцидент, настанени са в болница „Света Анна“ във Варна. Сред пострадалите е 7-годишно дете, две жени – на 31 и 54 години, както и двама мъже, управлявали катастрофиралите автомобили. Единият е на 50 години, а за другия все още няма информация за възрастта му. Д-р Касабова допълни, че мъжът, за който няма информация за възрастта, е в по-тежко състояние и с опасност за живота. Останалите пострадали са с травми. \r\nМарияна ВАЛЕНТИНОВА", "date": "2018.08.11", "title": "Варна: С опасност за живота е един от шофьорите, пострадали при тежката катастрофа на пътя Варна – Бургас в района на село Старо Оряхово"}
{"url": "http://www.focus-news.net/news/2018/08/11/2555194/burgas-tezhka-katastrofa-e-stanala-na-patya-i-9-aheloy-pomorie-ima-postradali.html", "text": "Тежко пътнотранспортно произшествие е станало по път I-9 Ахелой - Поморие, има пострадали. Това каза за  Радио „Фокус\" - Бургас  дежурният в ОДМВР - Бургас. Инцидентът е станал преди малко повече от 40 мин. Към момента няма информация за състоянието на пострадалите. Ограничено е движението в посока Бургас. Обходният маршрут в посока Бургас е по път Ахелой - Каблешково - Лъка - пътен възел „Бургас - север\". Движението в посока София се осъществява без ограничение. Шофьорите да се движат с повишено внимание и съобразена скорост. \r\nВеселина НИКОЛОВА", "date": "2018.08.11", "title": "Бургас: Тежка катастрофа е станала на пътя I-9 Ахелой - Поморие, има пострадали"}
{"url": "http://www.focus-news.net/news/2018/08/11/2555197/makfaks-makedoniya-zayavlenie-za-glasuvane-na-referenduma-sa-podali-edva-251-makedontsi-zhiveeshti-izvan-stranata-si.html", "text": "Към днешна дата – 11 август, чрез уеб формата до Държавната избирателна комисия (ДИК) са подадени общо 251 заявления от живеещи извън родината си граждани на Македония, за участие в гласуването на референдума за името, предава информационната агенция  „Макфакс“  . \r\nНай-голям брой заявления за гласуване са подадени в Берн и Виена – по 21, в Любляна - 18, в Торонто - 18, в Канбера – 15. От ДИК поясниха, че списъците ще бъдат обявени публично в понеделник, след като бъдат обработени всички постъпили заявления. Тереза Герова", "date": "2018.08.11", "title": "„Макфакс“ (Македония): Заявление за гласуване на референдума са подали едва 251 македонци, живеещи извън страната си"}
{"url": "http://www.focus-news.net/news/2018/08/11/2555196/gd-granichna-politsiya-intenziven-e-trafikat-na-granichnite-punktove-s-gartsiya-sarbiya-rumaniya-i-turtsiya.html", "text": "Интензивен е трафикът на граничните пунктове с Гърция, Сърбия, Румъния и Турция. Това съобщиха от  Главна дирекция \"Гранична полиция\" . Информацията за трафикът на българските гранични контролно-пропускателни пунктове е към 14.00 ч. На българо-сръбската граница на ГКПП \"Калотина\" трафикът е интензивен на вход и изход за леки автомобили. На българо-гръцката граница на ГКПП \"Кулата\", ГКПП \"Маказа\" и ГКПП \"Илинден\" трафикът е интензивен за леки автомобили на изход. На българо-турската граница  на ГКПП \"Капитан Андреево\" трафикът е интензивен на изход за леки и товарни автомобили. На ГКПП \"Лесово\" трафикът е интензивен на изход за леки автомобили. На българо-румънската граница на ГКПП \"Дунав мост-Русе\", ГКПП \"Дуранкулак\" и ГКПП \"Кардам\" трафикът е интензивен за леки автомобили и двете посоки.", "date": "2018.08.11", "title": "ГД. \"Гранична полиция\": Интензивен е трафикът на граничните пунктове с Гърция, Сърбия, Румъния и Турция"}
{"url": "http://www.focus-news.net/news/2018/08/11/2555199/veliko-tarnovo-spektakalat-dzhokonda-koyto-e-chast-ot-afisha-na-stsena-na-vkovete-se-otmenya-po-tehnicheski-prichini.html", "text": "Спектакълът на Държавна опера Варна „Джоконда“, който е част от афиша на III Летен сезон на българските оперни театри „Сцена на вковете“, се отменя по технически причини, съобщават  организаторите  от Общинската агенция по туризъм „Царевград Търнов“. Поради големия интерес ще бъде изнесен на 10 ноември от 18.00 часа на сцената на МДТ „Константин Кисимов“ – Велико Търново. Закупените билети важат без заверка. \r\nОще 2 спектакъла на оперите от Бургас и Русе ще бъдат представени на основната сцена на фестивала „Сцена на вековете“ на крепостта Царевец. Това са операта Аида“ (18 август) и мюзикъла „Човекът от Ла Манча“ (5 септември). \r\nСлед всяко представление като подарък за зрителите ще бъде излъчвано аудио-визуалното шоу „Царевград Търнов - звук и светлина“. \r\nФестивалът има и съпътстващи събития в Летния театър на Велико Търново, където на 24 август ще се състои концертът „Обичайните заподозрени“. В Летния театър на 15 септември ще е и балетът „Ромео и Жулиета“ на „Арабеск“, чието представление на Царевец на 7 юли бе отменено заради лошото време. \r\n„Сцена на вековете“ 2018 се провежда под патронажа на министъра на културата г-н Боил Банов. Домакин на престижното събитие е община Велико Търново, тазгодишното издание е носител на престижния лейбъл „Европа на фестивалите, фестивалите на Европа“ 2018-2019. \r\nБилети за спектаклите се предлагат в мрежата на www.eventim.bg и Туристически информационен център на ул. „Христо Ботев“ 5 във Велико Търново.", "date": "2018.08.11", "title": "Велико Търново: Спектакълът „Джоконда“, който е част от афиша на „Сцена на вковете“, се отменя по технически причини"}
{"url": "http://www.focus-news.net/news/2018/08/11/2555171/reuters-iranskiyat-vanshen-ministar-othvarli-vazmozhnostta-za-sreshta-s-predstaviteli-na-sasht-v-kuloarite-na-obshtoto-sabranie-na-oon.html", "text": "Министърът на външните работи на  Иран Мохамад Джавад Зариф заяви, че няма планирани срещи с официални представители на САЩ, включително и с колегата си Майк Помпео, по време на 73-тата сесия на Общото събрание на ООН, която ще се проведе от 25 до 1 октомври, предава  Reuters , като се позовава на изявление на първия дипломат на Техеран пред информационната агенция  Tasnim . \r\nЗапитан за вероятността да се срещне с представители на САЩ, включително с Помпео, в кулоарите на Общото събрание на ООН, Зариф отвърна: „Няма планирана подобна среща. Ние многократно сме обявявали нашата позиция\". \r\nИранският президент Хасан Рухани отхвърли поканата на САЩ за преговори без предварителни условия, отправена миналия понеделник, часове преди Вашингтон да наложи нови санкции в съответствие с решението на президента Доналд Тръмп да се откаже от споразумение за ядрената програма на Техеран. \r\nЗариф отхвърли категорично информацията, че САЩ са предали съобщение на Иран чрез посредник в лицето на Оман. „Няма такова съобщение“, подчерта Зариф.  \r\nПо-рано тази седмица първият дипломат на Техеран припомни, че в миналото Оман и Швейцария са били посредници в преговорите със САЩ миналото, но в момента не се водят преки или косвени разговори с Вашингтон.  Тереза Герова", "date": "2018.08.11", "title": "Reuters: Иранският външен министър отхвърли възможността за среща с представители на САЩ в кулоарите на Общото събрание на ООН"}
{"url": "http://www.focus-news.net/news/2018/08/11/2555198/varna-narodniyat-predstavitel-ot-gerb-tanya-petrova-beshe-gost-na-tseremoniyata-po-vrachvane-na-diplomi-na-studenti-ot-vvmu-n-y-vaptsarov.html", "text": "Народният представител от ПП ГЕРБ - Варна Таня Петрова бе гост на официалната церемония по връчване на дипломите на студентите от „Випуск 2018“ на ВВМУ „Н. Й. Вапцаров“. Това съобщиха от пресцентъра на  ПП ГЕРБ – Варна . На тържеството присъстваха зам.-министърът на отбраната Анатолий Величков, командирът на ВМС контраадмирал Митко Петев и зам.-кметът на Варна Тодор Иванов. \r\nДипломите на абсолвентите връчи началникът на ВВМУ флотилен адмирал проф. д.в.н. Боян Медникаров. Церемонията се проведе във Фестивалния комплекс във Варна. \r\n326 студенти от образователно-квалификационна степен „бакалавър” получиха дипломи. Те завършват специалностите – „Корабоводене”, „Експлоатация на флота и пристанищата“ „Мениджмънт на водния транспорт”, „Корабни машини и механизми”, „Електрообзавеждане на кораба”, „Корабна радиоелектроника”, „Технология и управление на флота и пристанищата” и „Технология на кораборемонта“. \r\nДипломи получиха и 46 студенти от образователно-квалификационна степен „магистър” по специалностите – „Логистика“, „Корабоводене”, „Мениджмънт на водния транспорт“, „Управление на пристанищата“, „Информационни и комуникационни технологии в морската индустрия“, „Корабни машини и механизми” и „Електрообзавеждане на кораба”. \r\nПървенци на „Випуск 2018” на ВВМУ “Н. Й. Вапцаров” са Кристиян Пенев и Павел Желев от специалност „Корабоводене”. Те бяха наградени от зам.-министъра на транспорта Анатолий Величков със знак на ресорното министерство. Получиха още плакети и парични награди от община Варна, златен пръстен – символ на Военно-морското училище и икони.", "date": "2018.08.11", "title": "Варна: Народният представител от ГЕРБ Таня Петрова беше гост на церемонията по връчване на дипломи на студенти от ВВМУ „Н. Й. Вапцаров“"}
{"url": "http://www.focus-news.net/news/2018/08/11/2555201/pazardzhik-okolo-7-lvkg-e-tsenata-na-borovinkite-na-kooperativniya-pazar-v-grada.html", "text": "Около 7 лв./кг е цената на боровинките на кооперативния пазар в града, показа репортерска проверка на  Радио „Фокус” – Пазарджик . Къпините са на цена 6 лв./кг. Малините спаднаха на цена от 3.50 лв./кг., ягодите също държат цена 3.50 лв./кг. Прасковите са около 1.80 лв./кг, а кайсиите се търгуват сравнително високо на цена от 2.00 лв./кг до 3.20 лв./кг. Цената за килограм диня е от 0.35 лв. до 0.55 лв. Пъпешите са на цена от 0.80 лв. до 1.20 лв./кг. Цената на ябълките е от 2.00 лв. до 2.30 лв./кг, а трайно висока остава тази на крушите от 1.20 лв. до 2.20 лв./кг. \r\nПовишение се отчита в цената на доматите в зависимост от сорта, който се предлага, като цената започва от 1.80 лв./кг и достига до 2.50 лв./кг. Пресните картофи към момента струват около 0.80 лв./кг, лукът е около 0.70 лв./кг. Тиквичките са на цена от 0.90 лв. до 1.30 лв./кг, краставиците са между 1.00 лв./кг и 1.30 лв./кг, корнишоните струват от 1.20 лв./кг до 1.40 лв./кг, морковите – около 0.70 лв./кг, а патладжаните – около 1.80 лв./кг. Висока остава цената на чушките – от 2.40 лв. до 2.70 лв./кг. \r\nРадослава МУРДЖЕВА", "date": "2018.08.11", "title": "Пазарджик: Около 7 лв./кг е цената на боровинките на кооперативния пазар в града"}
{"url": "http://www.focus-news.net/news/2018/08/11/2555203/penka-ignatova-obshtina-veliko-tarnovo-remontnite-deynosti-v-uchilishtata-i-detskite-gradini-shte-priklyuchat-do-nachaloto-na-uchebnata-godina.html", "text": "Ремонтните дейности в училищата и детските градини във Велико Търново ще приключат до началото на учебната година. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Тя добави, че в момента текат мащабни ремонти в СУ „Владимир Комарова“ и СУ „Г. С. Раковски“, където се помещава и Спортното училище. Тези учебни заведения са включени в общ проект за модернизация. „Строителните фирми дават всичко от себе си, за да приключат ремонтните дейности вътре в сградите, за да има къде да влязат учениците на 15 септември. Ако останат ремонтни работи за довършване, те ще са на двора, за да може да се работи без да се нарушава учебният процес. Имаме уверението и на изпълнителите и на кмета за това. Директорите са по работните си места, има дежурни екипи и всичко е изнесено от сградите. Смятам, че няма да имаме проблем с началото на учебната година“, допълни Пенка Игнатова.  \r\nТя посочи, че като част от същия проект вече са стартирали и ремонти в три детски градини – ДГ „Пролет“, ДГ „Рада Войвода“ и ДГ „Ален мак“. В момента децата от последните две детски градини са настанени в ДГ „Иванка Ботева“, която през месец август почива. „Ако ремонтите продължат през септември и август и децата не могат да бъдат върнати по базите си, тогава ще търсим други възможности за организацията на възпитателния процес и разпределението им по детски градини. Имаме план, както и материално-техническа база по отношение на легла, масички и столове, където да настаним децата. Благодаря на родителите, които проявяват разбиране и дори сами предлагат своите услуги и помагат в тези детски градини, в които се работи“, допълни Пенка Игнатова.  \r\nТя съобщи, че се извършват текущи ремонти и в детските градини в Дебелец, Килифарево и Самоводене, както и във Велико Търново. Освежават се кухненски блокове, подменят се подови настилки и се пребоядисва. Вече приключиха и ремонтите на детските площадки в детските градини „Слънце“, „Райна Княгиня\", „Първи юни“ и „Иванка Ботева“. \r\nНадежда КРЪСТЕВА", "date": "2018.08.11", "title": "Пенка Игнатова, Община Велико Търново: Ремонтните дейности в училищата и детските градини ще приключат до началото на учебната година"}
{"url": "http://www.focus-news.net/news/2018/08/11/2555204/hristo-ivanov-chetiri-delfina-se-otglezhdat-v-delfinariuma-vav-varna-a-zhelaeshtite-da-pluvat-s-delfini-sa-hilyadi.html", "text": "Четири делфина се отглеждат към момента в делфинариума във Варна. Това каза в интервю за  Радио „Фокус“ – Варна  медийният консултант на делфинариума Христо Иванов. Делфините са два мъжки и два женски – Кимбо, Доли, а Йоана и Бимбо са родени в делфинариума. \r\nДелфините са семейство морски бозайници от разред Китоподобни. Те не са риби, а бозайници, чието самостоятелно развитие е започнало преди около 10 милиона години. Съществуват 36 съвременни вида делфини, повечето океански, но има и такива, които се срещат в сладки води. \r\nПървите делфини са пристигнали във варненския делфинариум през 1984 година от кубински делфинариум. Те са от вида Tursiops truncatus. \r\n„Хиляди са желаещите да плуват с делфини. Плуването с делфини представлява близък контакт с делфин във водна среда – малкия басейн на делфинариума“, каза още той. По думите му плуващите с делфин влизат в ролята на треньор, а делфинът изпълнява заедно с тях част от най-атрактивните номера от Делфин шоу. „Проблемът е, че всички сеанси са запълнени почти до края на месеца. Има хора, които запазват плуване с делфини още през месец март и това най-често са туристите от Германия“, посочи Христо Иванов. Той подчерта, че в момента е пикът на посетителите в делфинариума. „Представленията вече са четири, обикновено са три, но сега има по едно извънредно, тъй като напливът е много голям. Няма как да удовлетворим мечтата на всяко дете и възрастен да се докосне до света на делфините“, коментира Христо Иванов. \r\nМарияна ВАЛЕНТИНОВА", "date": "2018.08.11", "title": "Христо Иванов: Четири делфина се отглеждат в делфинариума във Варна, а желаещите да плуват с делфини са хиляди"}
{"url": "http://www.focus-news.net/news/2018/08/11/2555206/sport-razreshiha-chetvarta-smyana-na-macha-za-superkupata-na-ispaniya-utre-v-tanzher.html", "text": "Кралската испанска футболна федерация позволи четвърта смяна в мача за Суперкупата между Барселона и Севиля, който ще се играе утре в Танжер, Мароко. Решението на федерацията ще влезе в сила, само ако се стигне до продължения.   \r\nТова решение беше взето в съответствие с промените на правилата, които през март одобриха от Международния съвет на футболните асоциации.", "date": "2018.08.11", "title": "Спорт: Разрешиха четвърта смяна на мача за Суперкупата на Испания утре в Танжер"}
{"url": "http://www.focus-news.net/news/2018/08/11/2555208/nikola-belishki-kmet-na-obshtina-panagyurishte-doyranskata-epopeya-nosi-slavata-na-geroichni-sabitiya-koito-simvolizirat-moshtta-i-silata-na-balgarskiya-voynski-duh.html", "text": "Дойранската епопея носи славата на героични събития, които символизират мощта и силата на българския войнски дух. Това каза в интервю за предаването „За честта и славата на България“ на  Радио „Фокус“  кметът на Панагюрище Никола Белишки. По думите в онези времена българинът нагледно е демонстрирал готовността си да жертва всичко в името на обединена и силна Майка България. Според него днес думата „героизъм“ е редно да е натоварена със смисъл за непреходност, защото героизмът днес наистина се различава от времето на Аспарух, на Априлската епопея или Дойран. „Дали се шепне или се пее за героизма днес? Смятам, че има места в страната, където за героизма се шепне, но има и такива, в които се говори на висок глас, и трети, в които се пее за него. Всеки сам намира формата, под която да изрази своята признателност и уважение към това, което са свършили тези преди нас. Но смятам, че трябва да се отърсим от това безразличие, от този нихилизъм и апатия, казвайки „те, нещата, не зависят от нас, някой друг ще ги свърши“. Не можем да приемем за геройство днес да казваш истината и да я защитава – това не бива да се приема за геройство, а за задължение и право на всеки един от нас“, коментира Белишки. Кметът на Панагюрище каза още, че настоящето положение в държава ни задължава да се вгледаме в поуките от историята. За съжаление в училищата все още твърде малко се обръща внимание на историята ни, като цели периоди от нея биват буквално заличавани, поясни Никола Белишки.", "date": "2018.08.11", "title": "Никола Белишки, кмет на Община Панагюрище: Дойранската епопея носи славата на героични събития, които символизират мощта и силата на българския войнски дух"}
{"url": "http://www.focus-news.net/news/2018/08/11/2555207/ivaylo-mirchev-op-turizam-asenovgrad-turisticheskite-obekti-koito-stopanisvame-sa-napalno-obezopaseni.html", "text": "Туристическите обекти, които стопанисва ОП „Туризъм“ в Асеновград – НПК „Асенова крепост“ и пещерата Добростански бисер, са напълно обезопасени. Това каза за  Радио „Фокус“ – Пловдив  Ивайло Мирчев, експерт в общинското предприятие. По отношение на безопасността на Асеновата крепост, той посочи, че пешеходните алеи на обекта са обезопасени с преградни съоръжения. През август тук се организират и нощни обиколки, като крепостта работи с удължено работно време. „Другият обект, който стопанисваме – пещерата Добростански бисер, също е снабдена с нужните обезопасителни съоръжения“, подчерта Мирчев. Експертът коментира, че не се регистрират сериозни инциденти в планината или на туристическите обекти на територията на община Асеновград, тъй като самият профил на планината в района около града е много привлекателен, приемлив и приятелски. „Няма алпийски пасажи, няма и опасност по маршрутите или обектите, което да доведе до инциденти. Ние се стремим да ограмотяваме колкото се може хората, отиващи в планината, с информация за обектите и местата, които ще посетят. Добре е, когато един турист тръгне, Общината, ОП „Туризъм“ или структурата, която се занимава с обезпечаване на туристическата информация, да я предостави максимално обективно и разумно, така че туристът да се запознае с това къде отива още преди да тръгне и да е максимално внимателен и подготвен. Наличието на такава информация ще предпази туристите от инциденти в планината или на конкретни туристически обекти“, посочи Ивайло Мирчев. \r\nТони МИХАЙЛОВ", "date": "2018.08.11", "title": "Ивайло Мирчев, ОП „Туризъм“ - Асеновград: Туристическите обекти, които стопанисваме, са напълно обезопасени"}
{"url": "http://www.focus-news.net/news/2018/08/11/2555200/br-premierat-na-rumaniya-osadi-nasilieto-v-hoda-na-protestite-poiska-ot-razuznavaneto-speshen-doklad.html", "text": "Министър-председателят на Румъния Виорика Дънчила осъди категорично насилието на петъчния протест в Букурещ, което – съгласно думите й, е провокирано от „организирани групи“. В тази връзка тя настоя разузнавателните служби да изготвят спешен доклад за случилото се, съобщава електронното издание  Business Review . \r\nСпоред Дънчила, която понастоящем е на почивка, в докладите на Министерството на вътрешните работи се посочва, че „насилствените актове са извършени от групи добре организирани хора, които са атакували правоохранителните органи, институциите и са нанесли щети на публичната собственост с цел да предизвикат конфликт между протестиращите и правоприлагащите органи, за да представят държавната власт в уязвима светлина\", се казва в изявление от кабинета на румънския премиер. \r\nПонастоящем правителството в Букурещ очаква компетентните институции да извършат всички необходими разследвания, така че виновните за насилствените действия да бъдат подведени под отговорност, се казва още в разпространения текст.  \r\nВ същото време премиерът е поискала от румънската разузнавателна служба спешен доклад за лицата, които са подготвили и провокирали насилието, както и данни за начина, по който съответните институции следят за действията на протестиращите/  \r\n„За съжаление уличното насилие е придружено от редица изявления на политически лидери, опитващи се да експлоатират в тяхна полза драматичните последици от тези събития, като отправят обвинения срещу държавните сили и държавните институции, и подтикват гражданите срещу тях\", се допълва още в изявлението. Тереза Герова", "date": "2018.08.11", "title": "BR: Премиерът на Румъния осъди насилието в хода на протестите, поиска от разузнаването спешен доклад"}
{"url": "http://www.focus-news.net/news/2018/08/11/2555205/burgas-vazstanoveno-e-dvizhenieto-po-pat--9-aheloy-pomorie-v-posoka-burgas.html", "text": "Възстановено е движението по път I-9 Ахелой - Поморие в посока Бургас. Това съобщиха от пресцентъра на  Агенция „Пътна инфраструктура“ .", "date": "2018.08.11", "title": "Бургас: Възстановено е движението по път I-9 Ахелой - Поморие в посока Бургас"}
{"url": "http://www.focus-news.net/news/2018/08/11/2555211/bsp-nastoyava-prokuraturata-da-napravi-proverka-na-obshtestvenite-porachki-na-babh-po-povod-testove-za-chuma-po-drebnite-prezhivni-zhivotni.html", "text": "\"Поръчката за тестове за чума по дребните преживни животни е поредният цирк и подигравка с хората, които загубиха поминъка си в Странджа. Това заяви международният секретар на ПГ на БСП за България Кристиан Вигенин на пресконференция във Варна, съобщиха от пресцентъра на  НС на БСП . По думите му за пореден път става въпрос за БАБХ и липсата на контрол върху нейните действия, безнаказаността, с която действа и за липсата на съдебен контрол върху нейните решения. \"В следващия политически сезон комисията по земеделие в Народното събрание трябва да се занимае с този проблем\", категоричен бе той.  \r\nВигенин обясни, че фирмата, на която е била възложена поръчката за близо 350 хил. лв. е създадена преди около месец като компютърна фирма, която вероятно трябва да се бори с компютърни вируси. Той обясни, че няколко дни след като тя получава пълномощно започват преговори специално с нея под предлог, че тя е единствената, която е регистрирана и може да внася такива тестове. \"Офисът на тази фирма се намира на 14-тия етаж в блок 18 в квартал Сухата река в гр. София\", заяви Вигенин и допълни, че самият той е живял дълги години там, без да е наясно, че толкова предприемчив младеж живее там. По думите му наличието на офис на ГЕРБ с този блок със сигурност е съвпадение. \"Тези добре информирани и предприемчиви млади хора, които регистрират фирми и малко по-късно получават апетитни парчета собственост или поръчки, са един цирк, който ни се разиграва редовно в България в различни институции, по различни начини. Не може случаят с \"Глобул вижън\" 2018, и 28-годишния собственик Никола Явахчов  да отмине просто така с изявленията на Бойко Борисов и Дамян Илиев, че поръчката се прекъсва\", заяви социалистът.  \r\nКристиан Вигенин обясни, че следващата угроза, която вече е на нашата граница, е африканската чума по свинете. \"Предвидливо тази фирма е регистрирана за тестове и за нея. Нали нямате съмнение, че тази поръчка за 350 хил. лв. е само първата стъпка, която е планирана за тази фирма. Разчитайки да се позабравят нещата, следващата стъпка ще бъде доставката на такива тестове\", коментира той. Вигенин обясни, че френската фирма IDVet е със седалище в Монпелие, където е и френската референтна лаборатория SIRAD, а самият управител на фирмата  г-н Пoркюе е започнал своята кариера в SIRAD. \"Тези факти ни правят подозрителни още повече, имайки предвид, че в поръчката, която е дадена, като обосновка е записано, че чумата по дребните преживни животни е силно заразна  и смъртността достига до 100% и затова трябва спешно да се доставят тези тестове\", каза той и допълни, че в същото време след всички драми в Странджа към момента има едно животно обявено за починало от чума, от което са взети проби, но още няма обявени резултати и протокол близо 2 месеца по-късно. Според него в стадото, в което са били обявени 2 заразени животни в Болярово, вече повече от 40 дни след взимане на пробите нито тези, нито други животни в стадото са болни или умрели. \"Подозрително е и забавянето на взимане на вторите проби. Какво се случва там? Дали причината за всичко това не са опитите да се намери още един начин за източване на европейски и национални средства? Това е нещо, което българската прокуратура трябва да провери\", заяви Вигенин. Той подчерта, че левицата ще настоява прокуратурата да се самосезира по тази поръчка и да бъде извършена проверка и други поръчки, които са правени в последните години от БАБХ. Той коментира, че още не знаем как се подбират фирмите, които дезинфекцират по границите и защо и там вместо търг е имало пряко договаряне с конкретна фирма. 350 хил. лв. за посочените бройки са значително завишена цена. \r\nКристиан Вигенин заяви, че БСП има следните въпроси към премиера Борисов: \"Ако всичко с тази поръчка е изрядно, както твърди БАБХ, защо искате тази поръчка да бъда спряна? На какво основание се разпореждате на Дамян Илиев? На какво основание Дамян Илиев прекратява тази поръчка? Направен ли е анализ, кое е най-изгодно за България? Какъв е проблемът да се обяви една нормална поръчка, на която да се явяват повече фирми и да бъде определена най-адекватната цена? Готов ли сте да инициирате цялостна проверка на дейността на БАБХ? Готов ли сте да поемете Вие или министър Порожанов, политическата отговорност за несправяне и за очевиден опит за източване на средства, да подаде оставка и да се направи цялостен преглед на тази агенция?\".", "date": "2018.08.11", "title": "БСП настоява Прокуратурата да направи проверка на обществените поръчки на БАБХ по повод тестове за чума по дребните преживни животни"}
{"url": "http://www.focus-news.net/news/2018/08/11/2555212/the-independent-vzriv-vav-voenen-zavod-v-solsbari-ima-zhertva.html", "text": "Един човек загина, а още един е тежко ранен след експлозия във военен завод в английското градче Солсбъри, където се случи инцидента с бившия руски разузнавач Сергей Скрипал, пише  електронното издание на вестник Independent . \r\nСлужбите за бързо реагиране са извикани в завода на компания Chemring Countermeasures в High Post, в близост до Портън Даун. \r\nСпоред информацията на полицията в Уилтшир, един човек е загинал в резултат от експлозията, а още един е закаран в болница в критично състояние. \r\n„Инцидентът е овладян и няма риск за живущите в района“, заяви говорител на британските правозащитни органи. \r\nВластите уточняват, че няма други пострадали при инцидента. \r\nПревод и редакция:", "date": "2018.08.11", "title": "The Independent: Взрив във военен завод в Солсбъри, има жертва"}
{"url": "http://www.focus-news.net/news/2018/08/11/2555202/afp-erdogan-obeshta-da-se-protivopostavi-na-zaplahite-na-sasht-za-zadarzhaniya-pastor.html", "text": "Президентът на Турция Реджеп Тайип Ердоган отхвърли „заплахите“ на САЩ за задържания американски пастор – случай, който обтегна напрежението в двустранните отношения между двете страни, партньори в НАТО, предава  AFP . \r\n„Не е правилно да се осмеляваме да поставяте Турция на колене чрез заплахи за пастор. Отново се обръщам към онези в Америка. Срам за вас, срам за вас, разменяте стратегическия си партньор в НАТО за свещеник\", предупреди Ердоган на митинг в черноморския град Юние. Тереза Герова", "date": "2018.08.11", "title": "AFP: Ердоган обеща да се противопостави на „заплахите\" на САЩ за задържания пастор"}
{"url": "http://www.focus-news.net/news/2018/08/11/2555210/d-r-angel-kunchev-za-1-godina-sa-spreni-ot-eksploatatsiya-samo-45-ot-pochti-3000-vodni-baseyna.html", "text": "За 1 година са спрени от експлоатация само 45 от почти 3000 водни басейна. Това каза в интервю за  Агенция „Фокус“  главният държавен инспектор д-р Ангел Кунчев. „Издадените постановления (актовете) в рамките на миналата година са 61. Горе-долу по същия начин се движат цифрите и за тази година. Общото впечатление е, че басейните в страната се поддържат добре, качествена е водата в тях. Разбира се, има и малки отклонения. Понякога попадаме и на обекти, които не са регистрирани и работят нелегално – това е вече по-тежкият случай. Такива има особено в някои новопостроени комплекси“, каза още той. „При работещите басейни няма големи нарушения. В някои случаи има леки отклонения в някои от показателите, най-вече в микробиологичните, но с едно почистване и дезинфекция, нещата се оправят много бързо“, допълни още Кунчев. „Санкциите зависят от вида на нарушението. Когато е с минимални отклонения, ние просто изискваме и предписваме в определен срок вземане на мерки. Когато са по-сериозни отклоненията стигаме до затваряне на обекта. А иначе се съставят актове на нарушителите“, заяви той.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.11", "title": "Д-р Ангел Кунчев: За 1 година са спрени от експлоатация само 45 от почти 3000 водни басейна"}
{"url": "http://www.focus-news.net/news/2018/08/11/2555213/plovdiv-rzi-otchita-uvelichenie-v-broya-na-bolnite-ot-varitsela-v-oblastta-ot-nachaloto-na-mesets-avgust.html", "text": "РЗИ отчита увеличение в броя на болните от варицела в областта от началото на месец август. Това съобщиха за  Радио „Фокус“ – Пловдив  от Регионалната здравна инспекция. В първата седмица на август са регистрирани общо 24 срещу 11 случая на варицела в края на юли. Увеличение има също при болните от чревни инфекции. През последния отчетен период случаите са 62, докато през миналия са били 60. Броят на засегнатите от скарлатина остава непроменен – 6 души. Случаите на вирусен хепатит на територията на областта са четири. Последните данни на Регионалната здравна инспекция в Пловдив сочат още, че през последния отчетен период са регистрирани по един случай на менингит и ку-треска. \r\nТони МИХАЙЛОВ", "date": "2018.08.11", "title": "Пловдив: РЗИ отчита увеличение в броя на болните от варицела в областта от началото на месец август"}
{"url": "http://www.focus-news.net/news/2018/08/11/2555190/protothema-spored-gratskoto-vanshno-ministerstvo-rusnatsite-se-darzhat-kato-drugari-po-orazhie-s-turtsite.html", "text": "Гръцкото министерство на външните работи даде тежък отговор на решението на Русия да експулсира двама гръцки дипломати от страната. Електронното издание  Protothema  публикува пълния текст:  „Гърция е миролюбива страна с многоизмерна, независима демократична външна политика. Като суверенна държава с дълга история, тя изисква уважение и отношения, основани на равенството на всички страни. В този контекст насърчава политика на приятелско съвместно съществуване също и с Русия, велика страна със силно присъствие на европейската сцена. \r\nВ рамките на тази политика Гърция постоянно се стреми към добри отношения и сътрудничество със своите съседи, с цел да разреши дълготрайни проблеми като този с името (на Македония), в полза на себе си, на Балканите, на Европа и на всички народи. \r\nВ момента Русия изглежда не е в състояние да разбере принципните позиции на гръцката външна политика. Тъй като започна да се бори като другар по оръжие с Турция, като й предостави редица улеснения в сектора за сигурност, тя изглежда постоянно се дистанцира от позиции с ниво на приятелство и сътрудничество, което характеризира гръцко-руските отношения за последните 190 години. Явно няма разбиране, че Гърция има свои собствени интереси и критерии в международната политика. \r\nИменно в този контекст човек трябва да разгледа решението на Русия да изгони персонала на гръцкото посолство в Москва. Решението на  Министерство на външните работи на Русия, което се основаваше на конкретни доказателства за незаконни и нередовни действия на руски служители и граждани в Гърция, не се основаваше на доказателства. Напротив, решението на руската страна е произволно, отмъщение, което не се основава на никакви доказателства. \r\nИскаме да напомним на нашите руски приятели, че никоя страна в света не би толерирала опити да: а) подкупват държавните й служители, б) да подкопават външната й политика, в) да се намесват в нейните вътрешни работи. \r\nГърция предприе мерки, само след като документира уличаващи доказателства. Освен това, Гърция никога не е намесвала или се опитвала да се намесва във вътрешните работи на Русия. \r\nОчевидно е, че има  руснаци - за щастие те са малко - които смятат, че могат да оперират в Гърция, без да спазват законите и подзаконовите нормативни актове и дори да отправят заплахи. Приятелството между Гърция и Русия диктува  такива мисли да бъдат изоставени, а не обратното. \r\nТакъв е случаят с усилието за налагане на присъствието на Imperial Orthodox Palestine Society в Гърция, организация, създадена от тайните служби на царете през XIX-ти век, с цел да се деелинизират патриаршиите в Близкия изток. \r\nИ накрая, по отношение на произволните мерки, предприети от ръководството на руското Министерство на външните работи, Гърция ще реагира с търпение и трезвост\". Тереза Герова", "date": "2018.08.11", "title": "Protothema: Според гръцкото външно министерство руснаците се държат като \"другари по оръжие“ с турците"}
{"url": "http://www.focus-news.net/news/2018/08/11/2555216/veliko-tarnovo-tri-peshehodni-tura-shte-badat-organizirani-v-ramkite-na-antichniya-rimski-festival-nike-igrata-i-pobedata.html", "text": "Три пешеходни тура ще бъдат организирани в рамките на третото издание на Античния римски фестивал „Нике – играта и победата”, който ще се проведе в Археологическия резерват Никополис ад Иструм. Това съобщи за  Радио „Фокус“ – Велико Търново  Йорданка Атанасова, кмет на село Никюп. Директорът на Регионалния исторически музей д-р Иван Църов и ръководителят на археологическата експедиция на Никополис ад Иструм ще разкажат за ежедневния живот в римския град. Любознателните посетители ще имат възможност да зададат своите въпроси. \r\nОколо 100 реанактори се очаква да се включат в римския фестивал. В събитието участие ще вземат групи за антични възстановки от Румъния, Естония, Молдова, Македония и други. За първи път Античният фестивал „Нике – играта и победата“ ще се проведе в два дни – 25 и 26 август. Програмата е разделена в три модула.  \r\nПървият фестивален ден ще започне в 10.00 часа. Посетителите ще имат възможност да се разходят, да чуят различни исторически беседи, да разгледат занаятчийски пазар, ателиета за демонстрации на римски настолни игри, римска мода и прически. Предвидени са и различни игри с публиката и пресъздаване на ритуали. Основният акцент в програмата ще бъдат римо-дакийски войни с демонстрация на екипировка, бойни построения и битки, римски процес, робски пазар и гладиаторски боеве. Ще бъде пресъздадено и посрещането на император Каракала, който е посещавал Никополис ад Иструм в Античността. Ще могат да се наблюдават и демонстрации на спортни игри. Акцент в програмата са и демонстрациите на римска кухня. Организаторите са поканили Радослав Машков – Мастер шеф във верига ресторанти във Велико Търново. Вечерта ще завърши с шоу – античен театър, рецитал на антична поезия и концерт на група „Ериней”, които ще свирят на старинни музикални инструменти и музикални изпълнения на латински и старогръцки език.  \r\nВторият фестивален ден ще започне от 10.00 часа с късноантична възстановка – епизод от римо-готските войни и представяне на мисионерската дейност на Вулфила. Сценарист на фестивала е Владимир Попов. \r\nЙорданка Атанасова посочи, че събитието в голямата си част се финансира от Община Велико Търново и е част от културния календар на Общината. Тази година Министерство на културата е включило фестивала „Нике – играта и победата” в своя културен календар. Организатори на Античния римски фестивал са Сдружение „Бъдеще за Никюп”, Община Велико Търново, Регионален исторически музей - Велико Търново и Кметство село Никюп. \r\nНадежда КРЪСТЕВА", "date": "2018.08.11", "title": "Велико Търново: Три пешеходни тура ще бъдат организирани в рамките на Античния римски фестивал „Нике – играта и победата”"}
{"url": "http://www.focus-news.net/news/2018/08/11/2555214/d-r-angel-kunchev-tazi-godina-nyamame-plazhove-s-otkloneniya-v-normite-na-vodata-koito-da-nalagat-zabrana-na-polzvaneto-im.html", "text": "Тази година нямаме плажове, в които имаме отклонения, които да налагат забрана на ползването им. Това каза в интервю за  Агенция „Фокус“  главният държавен инспектор д-р Ангел Кунчев. „Общо взето доброто качество на водата в плувните басейни до голяма степен важи и за Черноморското крайбрежие. В последните години с изграждането на тези пречиствателни съоръжения значително се подобри качеството на водата и дори такива места, които си ги знаехме от дълги години, че имат отклонения – дори и там има подобрения“, заяви още той. „На практика тази година нямаме плажове, в които имаме отклонения, които да налагат забрана на ползването им. Изключвам такива, в които става въпрос за замърсяване с радиоактивни елементи, вследствие на дейността в миналото, както беше плажът Вромос в Черноморец“, допълни д-р Кунчев. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.11", "title": "Д-р Ангел Кунчев: Тази година нямаме плажове с отклонения в нормите на водата, които да налагат забрана на ползването им"}
{"url": "http://www.focus-news.net/news/2018/08/11/2555215/yeni-safak-pkk-i-bashar-asad-sa-pregovaryali-za-savmestna-operatsiya-v-idlib.html", "text": "Представители на „Работническата партия на Кюрдистан“ (ПКК) и вишестоящи военни от сирийското правителство наскоро са се срещали в хотел „Четири сезона“ в Дамаск, за да се договорят за евентуална съвместна настъпателна операция в северозападния сирийски регион Идлиб, пише  електронното издание на турския вестник Yeni Safak . \r\nСпоред данните на изданието, съпредседателят на ПКК Илхам Ахмад, главнокомандващият разузнавателното управление на сирийските военновъздушни сили Джамил Хасан и специалният съветник по сигурността на  Башар Асад Али Мамлук са провели среща, на която е трябвало да постигнат споразумение, в рамките на което Африн да бъде предаден на кюрдите, които от своя страна да предоставят шест хиляди  бойци на сирийското правителство за съвместна настъпателна операция в Идлиб. \r\n„Йени Шафак“ отбелязва, че Дамаск вече подготвя настъплението в провинцията и вече започна да провежда малки операции в южната част на Идлиб, ускори прехвърлянето на войските си и вече е разположил десетки танкове, бронирани машини и средства за изстрелване на ракети, като активна помощ за това оказват подкрепяните от Иран шиитски милиции. \r\nВестникът припомня, че разположеният до турската граница сирийски регион е в ръцете на въоръжената опозиция от 2015 година. \r\nВ изказване пред „Йени Шафак“, командирът от сирийската опозиция генерал Адиб Шелаф отбеляза, че преговорите продължават и че основната цел на сирийските кюрди е да обсадят Африн чрез участието си в нападението над Идлиб. \r\n„Турция, Русия и Иран през последната година осъществяват дипломатически дейности, ориентирани към мира, но Асад иска да саботира този процес“, добави той. \r\nОсвен това сирийското правителство е започнало да разпръсква листовки над района, с които цели да сплаши местното население. \r\n\"Регионите в обхвата на операцията\" Щита на Ефрат\" постигнаха значителен напредък в областта на образованието, селското стопанство и инфраструктурата с помощта на Турция. Дамаск се притеснява от този напредък. Режимът не е направил нищо за Алепо. Ето защо хората реагират на администрацията на Асад и с право. Режимът иска да скрие некомпетентността си и да извърши терористични атаки, като използва терористични организации, които са под негов контрол, като ПКК и „Ислямска държава“. Те искат да ликвидират стабилността, постигната в региона \", смята Шелаф. \r\nВоенният отбеляза още, че стабилността и сигурността в региона са постигнати благодарение на Турция. По неговите думи, единственият източник на сигурност са 12-те наблюдателни пункта на турската армия. „Гледаме на тези пунктове като на центрове на мира и стабилността“, посочи офицерът от въоръжената опозиция. \r\n„Готови сме да отразим всички атаки срещу турските пунктове. Регион Алепо не може да бъде отделен от Турция въпреки всички проблеми“, увери Шелаф и предвиди, че „Турция ще излезе много по-силна от този период“. \r\n„Йени Шафак“ обяснява, че съгласно споразумението от Астана с Русия и Иран, турските въоръжени сили имат присъствие на 12 точки, разпръснати из цялата провинция. Анкара предупреди, че евентуална атака срещу Идлиб ще предизвика излизането на Турция от преговорите в Астана и ще доведе до голяма катастрофа. \r\nОт друга страна, специалният пратеник на ООН за Сирия Ян Егеланд е заявил в четвъртък, че световната организация ще поиска от Турция да остави границите си открити за бягство на цивилни, в случай, че в контролирания от опозицията регион избухне битка. \r\nПревод и редакция:", "date": "2018.08.11", "title": "Yeni Safak: ПКК и Башар Асад са преговаряли за съвместна операция в Идлиб"}
{"url": "http://www.focus-news.net/news/2018/08/11/2555217/smolyan-pozhar-e-goryal-v-hlebopekarna.html", "text": "Пожар е горял във фурна за производство на хляб по-рано днес. Това съобщиха за  Агенция „Фокус“  от пресцентъра на МВР. При пожара няма пострадали хора. Към момента той е изгасен напълно. Все още няма информация за това каква част от сградата е била засегната от огъня.", "date": "2018.08.11", "title": "Смолян: Пожар е горял в хлебопекарна"}
{"url": "http://www.focus-news.net/news/2018/08/11/2555195/kathimerini-broyat-na-zhertvite-na-pozharite-v-atika-dostigna-do-94-dushi.html", "text": "Гръцките противопожарни служби потвърдиха в рамките на брифинг, че броят на жертвите на опустошителните пожари в Атика от 23-24 юли е достигнал до 94 души, съобщава електронното издание на гръцкия вестник  Kathimerini . \r\nПо-рано бяха потвърдени 92 смъртни случая. Имената им бяха публикувани в списък, който бе изпратен в Атина като част от разследването на бедствието. Сред жертвите имаше две неидентифицирани лица.  \r\nСписъкът включваше имената на 44 жени, 35 мъже и 11 деца. Най-младата жертва е шестмесечно дете, а най-възрастната - 93-годишна жена. Тереза Герова", "date": "2018.08.11", "title": "Kathimerini: Броят на жертвите на пожарите в Атика достигна до 94 души"}
{"url": "http://www.focus-news.net/news/2018/08/11/2555219/d-r-stoyan-nikolov-nvim-davaneto-na-parvite-boyni-formeni-znamena-e-edin-ot-simvolite-na-proyaveniya-stremezh-kam-nezavisimost-na-balgarskata-darzhava.html", "text": "Даването на първите бойни формени знамена е един от символите на проявения стремеж към независимост на българската държава. Това каза в интервю за предаването „За честта и славата на България“ на  Радио \"Фокус\"  д-р Стоян Николов от Националния военноисторически музей. След като османското правителство разбира, че в Княжество България ще създаде бойни части със знамена, то поставя въпроса за това как ще бъдат оформени бойните знамена. Николов обясни, че според османското правителство трибутарният статут на Княжество България е задължавал знамената да бъдат изработени по османски образец – с текстове на арабица и с цветове, типични за империята. Българите отговарят, че ще проучат въпроса, като същевременно изпращат български офицер в Санкт Петербург, който поръчва през 1881 година изработката на бойните знамена с подчертани руски мотиви, каза още Николов. „Изработени са бойни знамена на 24-те тогава съществуващи пеши дружини, на пионерната дружина и на ротата на военното училище. Така до 1885 година българската армия разполага с 26 знамена и два щандарта. Щандартите са знамената на конните полкове, те също са формени, но се отличават със своите значително по-малки размери. Щандартите имат изключително богата везба и на практика са шедьоври на везбарското изкуство“, обясни Николов. Той поясни, че самите знамена на пехотните части са изработени от двоен копринен плат с червени и зелени полета. Червените половете са разположени във формата на Кръста за Храброст, в центъра има червен щит, а в него изправен коронован лъв, добави д-р Стоян Николов.", "date": "2018.08.11", "title": "Д-р Стоян Николов, НВИМ: Даването на първите бойни формени знамена е един от символите на проявения стремеж към независимост на българската държава"}
{"url": "http://www.focus-news.net/news/2018/08/11/2555218/burgas-petima-sa-postradalite-pri-katastrofata-na-patya-aheloy-pomorie.html", "text": "Петима са пострадалите при тежката катастрофа на пътя Ахелой – Поморие. Това каза за  Радио „Фокус“ – Бургас  дежурният в ОДМВР - Бургас. Сигналът за инцидента е получен около 12.40 часа, а пострадалите са откарани в бургаска болница за уточняване на здравословното им състояние. \r\nДвижението по пътя I-9 Ахелой – Поморие е възстановено. \r\nВеселина НИКОЛОВА", "date": "2018.08.11", "title": "Бургас: Петима са пострадалите при катастрофата на пътя Ахелой – Поморие"}
{"url": "http://www.focus-news.net/news/2018/08/11/2555220/fokus-makedoniya-makedonskiyat-prezident-e-otkazal-da-se-sreshtne-s-glavnokomandvashtiyat-silite-na-nato-v-evropa.html", "text": "След поканата за присъединяване, която НАТО изпрати на Македония, две делегации на Алианса, оглавявани от главнокомандващия силите на военния блок в Европа и директора за европейските партньорства на НАТО Джеймс Маккей пристигнаха на посещение в балканската страна, но държавният глава Георги Иванов не прие нито едната от двете делегации, предава  скопската електронна медия „Нова ТВ“ . \r\nСкапароти се срещна с премиера Зоран Заев и с министъра на отбраната Шекеринска, но не и с президента Иванов, който е и върховен командващ на македонските въоръжените сили. \r\nОт кабинета на държавния глава, в отговор на въпрос на „Нова ТВ“ защо президентът не се е срещнал с високопоставения гост, отговориха, че тези дни са били единствените възможни за почивка в дневния му ред. \r\nПревод и редакция:", "date": "2018.08.11", "title": "„Фокус“ (Македония): Македонският президент е отказал да се срещне с главнокомандващият силите на НАТО в Европа"}
{"url": "http://www.focus-news.net/news/2018/08/11/2555209/redzhep-taiyp-erdogan-sasht-sa-gotovi-da-zamenyat-strategicheskiya-si-partnyor-turtsiya-za-andryu-bransan.html", "text": "САЩ са готови да заменят стратегическия си партньор Турция за американския пастор Андрю Брънсън, който бе арестуван в републиката за връзки с терористични организации, заяви президентът на Турция Реджеп Таийп Ердоган на митинг в провинция Орду, предава  ТАСС . \r\n„Вие сте готови да замените стратегическия си партньор в рамките на НАТО за някакъв свещеник. Ние просто правим това, което изисква правосъдието. Досега не сме направили отстъпки, няма да направим и в бъдеще“, заяви Ердоган, обръщайки се към американските власти. \r\nТурският президент отново се обърна към народа с призив да сменят чуждестранната си валута в турски лири. „Сега вече виждаме, че поредицата американски санкции се превръща в глобална икономическа война“, отбеляза държавният глава. \r\nТАСС припомня, че отношенията между Анкара и Вашингтон се изостриха във връзка с решението на американския президент Доналд Тръмп да повиши митата за вноса на алуминий и стомана от Турция до 20% и 50%, съответно. Това предизвика рязко падане на турската лира. Друга конфликтна тема е спазването на човешките права в Турция и арестуването на Брънсън. \r\nПревод и редакция:", "date": "2018.08.11", "title": "Реджеп Таийп Ердоган: САЩ са готови да заменят стратегическия си партньор Турция за Андрю Брънсън"}
{"url": "http://www.focus-news.net/news/2018/08/11/2555222/svilen-cheshmedzhiev-bdzp-obezopasyavaneto-na-elektricheskite-stalbove-e-reshenieto-na-vaprosa-po-opazvane-na-ptitsite-ot-voltovi-dagi.html", "text": "Обезопасяването на електрическите стълбове е решението на въпроса по опазване на птиците от волтови дъги. Това каза Свилен Чешмеджиев, ръководител проекти в Българското дружество за защита на птиците (БДЗП) в интервю за  Агенция „Фокус“  за инцидента в района на Малко Кирилово, в резултат на който 50 щъркели са умрели, а 4 са във влошено състояние. „Заедно с колегите от енергоразпределителните дружества проучваме опасните райони, в които  имаме данни за концентрация на птици. Става въпрос не само за щъркели, а и за грабливи видове птици, които също стават жертва на подобен род заплахи. Стълбовете трябва да бъдат обезопасени и това е единственото качествено решение, което работи. Това става посредством изолатори или поставяне на дивертори. От БДЗП стартирахме доста отдавна с тези дейности и опитът ни е повече от 10 години“, коментира Чешмеджиев. Той даде пример със зоната около Бургаските езера, откъдето преминава прелетният път Виа Понтика. „Преди години имаше случаи на щъркели, пеликани и грабливи птици, които стават жертва на такива заплахи и там успяхме да обезопасим големи участъци, като в последните години не сме намирали жертви, което отново показва, че това е решението на проблема“, допълни Чешмеджиев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.11", "title": "Свилен Чешмеджиев, БДЗП: Обезопасяването на електрическите стълбове е решението на въпроса по опазване на птиците от волтови дъги"}
{"url": "http://www.focus-news.net/news/2018/08/11/2555223/mateo-salvini-zamenyame-roditel-1-2-s-mayka-bashta-vav-formulyarite-za-elektronna-identichnost.html", "text": "Министърът на вътрешните работи на Италия Матео Салвини заяви, че е наредил „родител 1“ и „родител 2“ да бъдат променени на „майка“ и „баща“ във формулярите за получаване на електронна идентификационна карта на уебсайта на ведомството, пише  електронното издание на гръцкия вестник Protothema . \r\n„Казаха ми, че на уебсайта на вътрешното министерство, формулярите за електронна идентичност съдържат „родител 1“ и „родител 2“, заяви Салвини пред католическия ежедневник La Nuova Bussola Quotidiana. „Веднага ги накарах да променят страницата, като възстановят дефинициите „майка“ и „баща“ – това е малък жест, но ще направя всичко възможно, което е позволено според Конституцията“. \r\n„Ще защитим традиционното семейство, което се основава на съюза между мъж и жена“, увери италианският министър. \r\nПревод и редакция:", "date": "2018.08.11", "title": "Матео Салвини: Заменяме „родител 1-2“ с „майка-баща“ във формулярите за електронна идентичност"}
{"url": "http://www.focus-news.net/news/2018/08/11/2555221/varna-pochinal-e-edin-postradalite-shofyori-ot-katastrofata-po-patya-varna-burgas-tezhko-e-sastoyanieto-na-deteto-i-bremennata-zhena.html", "text": "Починал е един от шофьорите, пострадали при тежката катастрофа по пътя Варна – Бургас в района на село Старо Оряхово. Това съобщиха за  Радио „Фокус“ – Варна  от пресцентъра на болница „Света Анна“ във Варна. Починалият мъж е български гражданин и е управлявал автомобила с бургаска регистрация. Водачът на автомобила с украинска регистрация, участвал в челния сблъсък на пътя Варна – Бургас, е настанен в Клиниката по ортопедия и травматология със счупено бедро и китка. Тежко е състоянието на пострадалото 7-годишно дете, което в момента все още е в операционната и лекарите се борят за живота му. В отделението по анестезиология, реанимация и интензивно лечение е настанена бременна жена, която също е сред пострадалите при тежката катастрофа, станала около обяд днес. При пътното произшествие има още един пострадал, който също е настанен в Клиниката по ортопедия и травматология. От болницата допълниха, че той е в добро общо състояние – контактен и в движение. \r\nМарияна ВАЛЕНТИНОВА", "date": "2018.08.11", "title": "Варна: Починал е един пострадалите шофьори от катастрофата по пътя Варна – Бургас, тежко е състоянието на детето и бременната жена"}
{"url": "http://www.focus-news.net/news/2018/08/11/2555225/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 16.00 часа. На българо-сръбската граница на ГКПП „Калотина“ трафикът е интензивен на вход и изход за леки автомобили. На българо-гръцката граница на ГКПП „Кулата“ на вход трафикът е интензивен за леки и товарни автомобили. На ГКПП „Маказа“ трафикът е интензивен за леки автомобили на вход и изход. На българо-турската граница на ГКПП „Капитан Андреево“ трафикът е интензивен на изход за леки и товарни автомобили. На българо-румънската граница на ГКПП „Дунав мост“, ГКПП „Дуранкулак“ и ГКПП „Кардам“ трафикът е интензивен за леки автомобили и двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.08.11", "title": "ГД „Гранична полиция“: Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2018/08/11/2555228/veliko-tarnovo-prez-vtoroto-trimesechie-na-godinata-v-oblastta-e-zapochnal-stroezhat-na-30-zhilishtni-sgradi.html", "text": "През второто тримесечие на годината в областта е започнал строежът на 30 жилищни сгради. Това сочат данни на Териториално статистическо бюро – Север, Отдел „Статистически изследвания – Велико Търново“. От институцията уточниха за  Радио „Фокус“ – Велико Търново , че жилищата в тях са общо 381, а общата застроена площ 46 851 кв. м. От началото на април до края на юни на територията на областта е започнало строителството и на 33 други сгради с 15 748 кв. м разгъната застроена площ. \r\nПо данни на Отдел „Статистически изследвания – Велико Търново“ спрямо предходното тримесечие започнатите жилищни сгради се увеличават със 130.8%, жилищата в тях – с 28 пъти и общата им застроена площ – със 17 пъти. Броят на започнатите други сгради нараства със 73.7%, а тяхната разгъната застроена площ – с 214.1%. \r\nВ сравнение с второто тримесечие на 2017 година започнатите нови жилищни сгради нарастват със 150%, жилищата в тях – с близо 31 пъти, а разгънатата им застроена площ – с 15 пъти. Броят на започнатите други видове сгради се увеличава с 65%, а общата им застроена площ намалява с 35.5%. \r\nМария НЕДЕВА", "date": "2018.08.11", "title": "Велико Търново: През второто тримесечие на годината в областта е започнал строежът на 30 жилищни сгради"}
{"url": "http://www.focus-news.net/news/2018/08/11/2555227/plovdiv-mitropolit-nikolay-shte-oglavi-bogosluzhenie-v-hram-sv-bogoroditsa-v-karlovo.html", "text": "Пловдивският митрополит Николай ще оглави богослужение в храм „Св. Богородица“ в Карлово на 12 август. Това съобщиха за  Радио „Фокус“ – Пловдив  от Пловдивската света митрополия. В 18.00 часа владиката ще отслужи празнична вечерня с Молебен канон на Пресвета Богородица. Богослуженията, възглавени от Негово Високопреосвещенство Пловдивския митрополит Николай през благодатните дни на Богородичния пост, ще продължат на 13 август в Хасково. Там в 18.00 часа в храм „Св. Арх. Михаил” владиката отново ще отслужи Молебен канон на Пресвета Богородица.  \r\nНа 14 август митрополит Николай ще възглави Празнична вечерня с Опело на Пресвета Богородица в катедрален храм „Успение Богородично” в Пловдив, а на 15 август по случай Успение Богородично и празника на храма той ще отслужи Архиерейска света Литургия. \r\nТони МИХАЙЛОВ", "date": "2018.08.11", "title": "Пловдив: Митрополит Николай ще оглави богослужение в храм „Св. Богородица“ в Карлово"}
{"url": "http://www.focus-news.net/news/2018/08/11/2555229/svilen-cheshmedzhiev-bdzp-chetirite-postradali-shtarkelcheta-v-elhovsko-veroyatno-shte-iztarvat-migratsionniya-potok.html", "text": "Четирите пострадали щъркелчета в Елховско вероятно ще изтърват миграционния поток. Това каза Свилен Чешмеджиев, ръководител проекти в Българското дружество за защита на птиците (БДЗП) в интервю за  Агенция „Фокус“  за инцидента в района на Малко Кирилово, в резултат на който 50 щъркели са умрели, а 4 са във влошено състояние. \r\nПо думите му обаче е много важно какво ще кажат от „Зелени Балкани“ и от спасителния център, където са настанени. „Не съм запознат какво е тяхното моментно състояние. По принцип e лошо, защото до края на месец август се очаква пикът от мигриращи бели щъркели да премине през нашата страна. Тези щъркелчета вероятно ще останат за лечение по-дълго време и ще се изтърве миграционният поток. Ще се наложи колегите от спасителния център и РИСОВ да преценяват дали да ги пускат през септември, или да ги гледат през зимните месеци и да ги пуснат догодина“, поясни Чешмеджиев. Той посъветва, когато намерим животно, което е ранено или в безпомощно състояние, веднага да пуснем сигнал в РИОСВ. По думите му там експертите ще кажат по телефона какво трябва да се направи, след това ще дойдат на място да окажат първа помощ на пострадалата птица. Чешмеджиев изрази радостта си, че много хора пускат сигнали почти всеки ден, включително и до БДЗП и до „Зелени Балкани“. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.11", "title": "Свилен Чешмеджиев, БДЗП: Четирите пострадали щъркелчета в Елховско вероятно ще изтърват миграционния поток"}
{"url": "http://www.focus-news.net/news/2018/08/11/2555224/varna-predstoi-razshirenie-na-delfinariuma-s-izgrazhdane-na-baseyn-i-rodilna-zona.html", "text": "Предстои разширение на делфинариума във Варна с изграждане на басейн и родилна зона. Това каза в интервю за  Радио „Фокус“ – Варна  медийният консултант  на делфинариума Христо Иванов. Той отбеляза, че отглеждането на делфини е трудно и за тях се полагат много грижи. „Ние сме постигнали световните стандарти и те се чувстват добре в делфинариума. Показателен за това е фактът, че те се размножават тук“, допълни Христо Иванов. Той добави, че при построяването на делфинариума никой не е предполагал, че в него делфините ще се чувстват толкова добре и ще се размножават, затова е необходимо разширяване на пространството. „Сградата е интересна. Миналата година успяхме да й върнем блясъка, подменени са всички стъкла и част от инсталациите. В момента върви с големи темпове проектирането на разширението на делфинариума. След години застой в края на миналата година получихме разрешение за проектиране от Община Варна и вече проектираме. Надяваме се, че към 35-та годишнина вече ще можем да се похвалим вероятно и с начало на строителството\", каза той и поясни, че разширение на делфинариума се налага, тъй като при раждане майката трябва да се отдели в отделен басейн и за да може да се разшири контактът на хората с делфините. \"По шест души можем да приемаме на ден, а има хиляди желаещи“, добави Христо Иванов. \r\nМарияна ВАЛЕНТИНОВА", "date": "2018.08.11", "title": "Варна: Предстои разширение на делфинариума  с изграждане на басейн и родилна зона"}
{"url": "http://www.focus-news.net/news/2018/08/11/2555231/varna-lek-avtomobil-e-katastrofiral-na-bul-tsar-osvoboditel.html", "text": "Спортен автомобил с габровска регистрация е катастрофирал на тротоара на бул. „Цар Освободител“ във Варна. Това съобщиха за  Радио „Фокус” – Варна  от Пътна полиция. Инцидентът е станал в централната част на града в посока Младежкия дом и по чудо няма пострадали граждани, тъй като мястото е оживено и по тротоара се движат много пешеходци. Причините за произшествието се установяват, но най-вероятно става дума за движение с несъобразена скорост. Превозното средство все още се намира на тротоара на бул. „Цар Освободител“ 33А. При произшествието има нанесени материални щети по автомобила, както и върху месарница, която се намира в близост.  \r\nОт полицията допълниха, че от началото на деня в града са регистрирани общо 11 пътни произшествия. Има един пострадал, който е с контузии и няма опасност за живота му. \r\nМарияна ВАЛЕНТИНОВА", "date": "2018.08.11", "title": "Варна: Лек автомобил е катастрофирал на бул. „Цар Освободител“"}
{"url": "http://www.focus-news.net/news/2018/08/11/2555233/yordanka-yancheva-rzi-blagoevgrad-vedomstvata-koito-eksploatirat-pluvnite-baseyni-sa-dlazhni-da-izvarshvat-kontrol-na-vodata.html", "text": "Задължение е на ведомствата, които експлоатират плувните басейни, също да извършват контрол на водата. Това каза за  Радио „Фокус“ - Пирин  инж. Йорданка Янчева, началник на отдел „Държавен здравен контрол“ към Регионална здравна инспекция - Благоевград. „Проверката на плувни басейни се извършва съгласно процедура за взема на водните проби. В началото се прави проба за остатъчен хлор, а останалите анализи се извършват в кредитираната лаборатория на РАЗИ - Благоевград. Пробите от водата на открити плувни басейни се взимат в началото, в средата и края на летния сезон“, каза още Янчева. По думите ѝ в случаите, в които установят несъответствие, пробите се взимат. „Задължение е на ведомствата, които експлоатират басейните, също да извършват контрол на водата. „След изтичане на съответния срок ще бъдат взети отново проби вода както от собствениците на басейните, така и от страна на РЗИ - Благоевград“, каза още Янчева. На територията на област Благоевград има 286 плувни басейни - 121 открити и 147 са закритите. \r\nЛора КАЛЧЕВА", "date": "2018.08.11", "title": "Йорданка Янчева, РЗИ - Благоевград: Ведомствата, които експлоатират плувните басейни, са длъжни да извършват контрол на водата"}
{"url": "http://www.focus-news.net/news/2018/08/11/2555232/plovdiv-s-nad-18-mln-lv-po-op-regioni-v-rastezh-shte-bade-izvarshen-remont-na-uchilishte-i-dve-detski-gradini-v-grada.html", "text": "С над 18 млн. лв. ще бъде извършен ремонт на училище и две детски градини в Пловдив, ще се изгради и ново детско заведение на ул. „Богомил“. Това съобщиха за  Радио „Фокус“ – Пловдив  от Общината. Това ще се случи, след като вече е подписан договор за предоставяне на безвъзмездна финансова помощ по проект „Образователна инфраструктура“ – изграждане и обновяване на училища, детски градини и ясли в град Пловдив“ по ОП „Региони в растеж“. Общата сума на проекта е малко над 18 млн. лв., от които близо 16 млн. лв. са безвъзмездна помощ, а останалите над 2 млн. лв. са собствен принос на Общината. С отпуснатите средства ще бъдат ремонтирани и санирани двете сгради и дворните места на СУ „Любен Каравелов“, на детските градини „Снежанка“ и „Перуника“, както и на детска ясла „Детски смях“ в район „Централен“. С част от средствата ще бъде изградена и новата детска градина на ул. „Богомил“. Продължителността на проекта е 30 месеца, като целта е подобряването на условията за предоставяне на грижи в ранна детска възраст, както и на образователни услуги в Пловдив. Очакванията са капацитетът на образователната инфраструктура в града да бъде оптимизиран, включително чрез изграждането на нова детска градина, а цялостното обновяване на обектите да доведе както до по-качествена среда за образование, така и до повече възможности за спорт на децата и учениците. „Внедряването на мерки за енергийна ефективност ще отговори на потребността от намаляване разходите на енергия и ресурси – в съответствие с приоритетите за опазване на околната среда и добро финансово управление на публичните институции“, добавиха от Общината.", "date": "2018.08.11", "title": "Пловдив: С над 18 млн. лв. по ОП „Региони в растеж“ ще бъде извършен ремонт на училище и две детски градини в града"}
{"url": "http://www.focus-news.net/news/2018/08/11/2555226/d-r-angel-kunchev-v-stranata-ni-kato-ofitsialno-registrirani-obekti-funktsionirat-2786-pluvni-baseyna.html", "text": "В страната ни като официално регистрирани обекти функционират 2786 плувни басейна. Това каза в интервю за  Агенция „Фокус“  главният държавен инспектор д-р Ангел Кунчев. „Голяма част от тях, над 2000 са открити, закритите са 726, а тази бройка се увеличава средно годишно с между 130 и 150 нови обекта. Това разбира се е чудесно. Е, отваря малко работа на контролните органи, защото на всеки един такъв басейн контролът, който се осъществява е минимум 3 пъти в годината. Особено за тези, които са сезонни /открити/ - това става в началото при откриването, в разгара, когато е най-натоварен и в края на сезона. Това не означава, че се осъществява еднократно посещение и изземане на проби. Напротив – понякога контролът е 2-3 последователни дни, особено когато има резултати, които не са ясни или са гранични“, допълни той. „Много показатели се следят за качеството на водата. Като се започне от цветност, прозрачност, миризма, която се оценява по определени скали. По-важни са чисто химичните съставки, на които трябва да отговаря водата в плувните басейни“, каза още той. „Най-грубо казано това са активната реакция, pH-то, което трябва да е между 6.5 и 8.5, окисляемостта, която дава до известна степен данни за това колко е чиста и безопасна водата. Не трябва да съдържа амоняк и нитрити. Желязото и манганът в нея трябва да бъдат в определени норми, които са много близки в тези до питейните води, за да сме сигурни, че дори при поглъщане на водата, което става неминуемо при малките деца, тя няма да има никакви вредни въздействия върху здравето. Други важни показатели са микробиологичните и когато има отклонения се вземат съответните мерки“, заяви Кунчев. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.11", "title": "Д-р Ангел Кунчев: В страната ни като официално регистрирани обекти функционират 2786 плувни басейна"}
{"url": "http://www.focus-news.net/news/2018/08/11/2555234/miroslav-stoyanov-odmvr-pazardzhik-prestapnitsite-sa-osobeno-aktivni-prez-lyatoto-poradi-otsastvieto-na-horata-ot-domovete-im.html", "text": "По време на летните отпуски зачестяват случаите на джебчийски и домови кражби. Това каза за  Радио „Фокус” - Пазарджик  говорителят на ОДМВР - Пазарджик Мирослав Стоянов. „Сега извършителите на престъпления са особено активни поради отсъствието на хората от домовете им. По курортните селища вниманието на извършителите  привличат жени с незакопчани дамски чанти или мъже, носещи портфейли или мобилни телефони във външни джобове. Набезите не се извършват само на открито, но и в по-големи магазини, където има струпване на повече граждани“, припомни Стоянов. В тази връзка от полицията съветват да се спазват няколко основни правила, за да не станат гражданите жертва на джебчийски кражби. Сред тях разделянето на големите суми пари на няколко части и поставянето им на различни места, да се притиска чантата плътно до тялото при попадане в тълпа хора – в автобуса, на пазара или на друго обществено място; оглеждане на нападателя, за да бъде дадено добро описание, което ще улесни работата на полицейските служители. Говорителят на полицейската дирекция напомни, че свидетелите и жертвите на джебчийска кражба трябва незабавно да сигнализират на телефон 112 или в най-близкото полицейско управление. \r\nРадослава МУРДЖЕВА", "date": "2018.08.11", "title": "Мирослав Стоянов, ОДМВР - Пазарджик: Престъпниците са особено активни през лятото поради отсъствието на хората от домовете им"}
{"url": "http://www.focus-news.net/news/2018/08/11/2555236/plovdiv-natovareno-e-dvizhenieto-po-avtomagistrala-trakiya.html", "text": "Трафикът по основните направления в Пловдивска област се извършва с нормална интензивност и без затруднения към този час. По-натоварено е движението по пловдивския участък на АМ „Тракия“, съобщиха от  Областното пътно управление . Остава забранено движението за камиони над 12 тона по пътя Поповица-Болярци. Все още е валидно и ограничението за преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Ограничението е валидно до 30 септември 2018 г. Опасност от падащи камъни има по пътищата в планинските райони, като най-рискови са направленията Бачково-Нареченски бани, Кричим-Девин и Югово-Лъки. Водачите трябва да бъдат особено бдителни, преминавайки по посочените пътни участъци. \r\nНатоварено е движението по входно-изходните артерии на град Пловдив, както и по булевардите, пресичащи централната градска част. Най-засилен автомобилен трафик се отчита по булевардите „Христо Ботев“, „Найчо Цанов“, „Цар Борис III Обединител“, „Руски“ и „Шести септември“. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември 2018г.   Пътните настилки в града са сухи и нормално проходими.", "date": "2018.08.11", "title": "Пловдив: Натоварено е движението по автомагистрала „Тракия“"}
{"url": "http://www.focus-news.net/news/2018/08/11/2555235/svilen-cheshmedzhiev-bdzp-preletnite-ptitsi-chesto-spirat-kray-yambol-i-elhovo-kadeto-zaginaha-50-shtarkeli-ot-voltova-daga.html", "text": "Прелетните птици често спират край Ямбол и Елхово, където загинаха 50 щъркели от волтова дъга. Това каза Свилен Чешмеджиев, ръководител проекти в Българското дружество за защита на птиците (БДЗП) в интервю за  Агенция „Фокус“  за инцидента в района на Малко Кирилово, в резултат на който 50 щъркели са умрели, а 4 са във влошено състояние. По думите му в средата на август, голяма част от птиците се подготвят за своята есенна миграция. „Щъркелите са едни от тези птици. Те образуват големи ята по време на своите миграции, струпват се на различни места в България. Щъркелите изминават за някакъв период разстоянието до Африка и спират на различни места за престой, нощувка и почивка. Ямбол и  Елховото са едни от местата, където птиците често спират. Обикновено те кацат да нощуват или на дървета или на стълбове. При кацането им на стълбове, понякога се получават волтови дъги, след които птиците  загиват или се нараняват тежко“, обясни експертът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.11", "title": "Свилен Чешмеджиев, БДЗП: Прелетните птици често спират край Ямбол и Елхово, където загинаха 50 щъркели от волтова дъга"}
{"url": "http://www.focus-news.net/news/2018/08/11/2555237/burgas-dve-momicheta-postradali-pri-katastrofata-na-patya-aheloy-pomorie-sa-nastaneni-v-reanimatsiyata-na-umbal-burgas.html", "text": "Две момичета, пострадали при катастрофата на пътя Ахелой - Поморие, са настанени в реанимацията на УМБАЛ - Бургас. Общо от катастрофата са пострадали три момчета и две момичета. Това каза за  Радио \"Фокус\" - Бургас  Цветелина Рандева, говорител на ОДМВР - Бургас. По думите ѝ водачът на лекия автомобил с пловдивска регистрация - 21-годишен украински гражданин, постоянно пребиваващ в България, е застигнал и се е блъснал странично в движещия се в посока Поморие влекач с ремарке. В автомобила са се превозвали три момчета и две момичета. И петимата пътници са в настанени в УМБАЛ - Бургас. Момичетата са в отделението по реанимация.  \r\nВеселина НИКОЛОВА", "date": "2018.08.11", "title": "Бургас: Две момичета, пострадали при катастрофата на пътя Ахелой - Поморие, са настанени в реанимацията на УМБАЛ - Бургас"}
{"url": "http://www.focus-news.net/news/2018/08/11/2555239/veliko-tarnovo-zatvoren-poradi-svlachishte-e-uchastak-ot-patya-mezhdu-selata-tsarski-izvor-i-draganovo.html", "text": "С нормална интензивност за почивен ден се осъществява трафикът във Велико Търново, предаде репортер на  Радио „Фокус“ – Велико Търново . По-натоварено е движението по ул. „Магистрална“-  част от главен път София – Варна, в района на Южен пътен възел и пътен възел Качица. Натоварен е трафикът и в центъра на града – в района на Съдебната палата, на кръстовището пред сградата на Пощата, както и по Беляковско шосе. С временно променени маршрути са пет автобусни линии в областния център. Причината е ремонт на водопроводи под улиците  „Иван Вазов“ и „Велчо Джамджията“, които са затворени за движение. Ремонтните дейности трябва да приключат до 31 август. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Ограничено е движението по път Горна Оряховица – Арбанаси поради ремонтни дейности. Обходният маршрут  е през село Шереметя. Остава затворен поради свлачище  участък от път Царски извор – Драганово, обходният маршрут е през село Сушица. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nМария НЕДЕВА", "date": "2018.08.11", "title": "Велико Търново: Затворен поради свлачище е участък от пътя между селата Царски извор и Драганово"}
{"url": "http://www.focus-news.net/news/2018/08/11/2555242/veliko-tarnovo-zapochva-izgrazhdaneto-na-zona-za-otdih-i-razvlechenie-v-selo-shemshevo-po-programa-mestni-initsiativi.html", "text": "Започва изграждането на зона за отдих и развлечение в село Шемшево по Програма „Местни инициативи“. Това каза за  Радио „Фокус“ – Велико Търново  кметът на населеното място Кирил Ангелски. Той обясни, че за планирания обект от общинската програма са отпуснати 15 хиляди лева. Неговото изграждане е предвидено да се случи в рамките на 3 - 4 години. „С финансирането, което получихме по „Местни инициативи“, ще започне поетапно строителство. Ще направим бетонна площадка за полагането на отделните уреди, велоалеи, както и оформянето на оградата, тъй като старата трябва да се демонтира. Планираната детска площадка ще бъде в близост до детската градина в центъра на селото, която децата ще могат да ползват“, каза Кирил Ангелски. Строително-ремонтните дейности, които се финансират по общинската програма трябва да приключат до края на есента. \r\nТази година по програма „Местни инициативи“, насочена предимно към малките населени места, са кандидатствали 36 великотърновски села. Шест от проектите, включително и този в село Шемшево, предвиждат строително-ремонтни дейности на общинска собственост. Останалите 30 са насочени към инфраструктурни обекти. От общинския бюджет са отпуснати 450 хиляди лева за проектите на селата, чиято реализация вече започна. \r\nМария НЕДЕВА", "date": "2018.08.11", "title": "Велико Търново: Започва изграждането на зона за отдих и развлечение в село Шемшево по Програма „Местни инициативи“"}
{"url": "http://www.focus-news.net/news/2018/08/11/2555230/srabskata-liberalno-demokratichna-partiya-ivitsa-dachich-se-darzhi-kato-govoritel-na-moskva.html", "text": "Сръбската опозиционна „Либерално-демократична партия“ (ЛДП) на Чедомир Иванович смята, че външният министър на страната Ивица Дачич е използвал посещението на официалния представител на руското Министерство на външните работи Мария Захарова в Белград, за да изпрати още веднъж послания за кавги със страните от балканския регион и западните държави, предава македонската електронна медия „А1 Он“. \r\nЛДП смята, че с непремереното си поведение, Дачич е навредил на сръбските граждани, тъй като вместо да излезе с обръщение към гражданите, в което да се обяснят причините за визитата на Захарова, той „за кой знае кой път обезмисли позицията, на която се намира“, държейки се като посланик на Русия в Сърбия. \r\n„Антизападната истерия, с която обясни несправедливостта, виновна за пропадането на Сърбия, бе последвана от скандалната атмосфера на посещението, която по всичко личи, че трябваше да представи Сърбия като страна, през която руските чиновници  се отбиват на минаване, за да изпратят послания, които през нашия гръб ги конфронтират със Запада, докато самите ние сме статисти без право да поставим на първи план собствените си интереси“, се казва в изявлението на ЛДП. \r\nПартията подчерта, че интересите на Русия не съвпадат с тези на Сърбия и министрите не може да изглеждат като руски говорители без достойнство. \r\n„Сърбия се нуждае от ускорено присъединяване към ЕС и НАТО. Нужно е и решение на косовската криза, което няма да бъде написано в Москва, а ще е плод на договор между Белград и Прищина, както е нужна и промяна на регионалната политика, с която да се изтласка руското влияние от Босна и Херцеговина“, подчертава фракцията. \r\nДачич на вчерашната пресконференция с Захарова нарече Македония лицемерна, защото се противопоставя на промяната на границите с Косово, припомня македонската медия. \r\n„Как не ги е срам да говорят, че няма промяна на границите, тези, които ни бомбардираха, за да разрушат нашите граници? Как не ви е срам, лицемери? Това важи и за Македония, която призна независимостта на Косово и сега казва, че няма промяна на границите ... кутията на Пандора е отворена, да не си играят с нервите на Сърбия, тези, които мислят, че Сърбия е слаба““, заяви Дачич. \r\nПревод и редакция:", "date": "2018.08.11", "title": "Сръбската „Либерално-демократична партия“: Ивица Дачич се държи като говорител на Москва"}
{"url": "http://www.focus-news.net/news/2018/08/11/2555243/burgas-natovaren-e-trafikat-po-patya-burgas-pomorie-slanchev-bryag.html", "text": "Интензивно е движението на моторни превозни средства в областта. Това каза за  Радио „Фокус“ – Бургас  дежурният от Областното пътно управление. Натоварен е трафикът по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. Пътищата в областта са сухи и нормално проходими. \r\nНатоварено е и движението и на входно-изходните пътни артерии. Най-много автомобили има на входа на Бургас от автомагистрала „Тракия“, както и на кръговото кръстовище в този район. Интензивно е движението и по булевардите „Димитър Димов“ и „Булаир“. \r\nС нормална интензивност се осъществява движението по централните градски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.11", "title": "Бургас: Натоварен е трафикът по пътя Бургас – Поморие – Слънчев бряг"}
{"url": "http://www.focus-news.net/news/2018/08/11/2555240/ivaylo-mirchev-op-turizam-asenovgrad-s-godinite-asenovgrad-stava-vse-po-obraztsova-obshtina-po-otnoshenie-na-peshehodniya-turizam.html", "text": "С годините Асеновград става все по-образцова община по отношение на пешеходния туризъм. Това каза за  Радио „Фокус“ – Пловдив  Ивайло Мирчев, експерт в ОП „Туризъм“ в Асеновград. По думите му общинското предприятие надгражда своята политика в тази насока поради факта, че общината е едно от местата в България, където природните забележителности са струпани една до друга. „Това е като магнит за туристите“, посочи Мирчев. Той подчерта, че във всеки един момент и по отношение на всеки един планински пасаж или туристическа пътека Община Асеновград има заложена идея за полагане на маркировка, на допълнителни обозначителни и информационни табели. \r\nИвайло Мирчев каза още, че една от проблематичните зони за посещение в Асеновград е скалното светилище Караджов камък. „Достъпът до самото скално плато се извършва единствено по стари дървени стълби. Въпреки всичко има много питания от туристическата общност за това дали може ние по някакъв начин да съдействаме за подмяната на тези дървени стълби, за да може да се направи по-лесен достъп. Това не е възможно, защото с решение на МОСВ от август 2003 година местността Караджов камък е обявена за защитена, тъй като е местообитание на черен щъркел, скален орел, дива коза, дива котка и други защитени животински видове. Препоръчваме на туристите да спазват правилата в планината, защото все пак един защитен обект е преди всичко такъв, а чак след това е туристически атракцион. Нашата молба е туристите да превъзмогнат желанието си за гледки и за достъп до платото за сметка на своята безопасност. Все пак в природата ние сме на гости и трябва да спазваме правилата, наложени от компетентните институции“, призова Ивайло Мирчев. \r\nТони МИХАЙЛОВ", "date": "2018.08.11", "title": "Ивайло Мирчев, ОП „Туризъм“ - Асеновград: С годините Асеновград става все по-образцова община по отношение на пешеходния туризъм"}
{"url": "http://www.focus-news.net/news/2018/08/11/2555241/burgas-vazstanoveno-e-dvizhenieto-po-pat--9-burgas-varna-v-rayona-na-staro-oryahovo.html", "text": "Възстановено е движението по път I-9 Бургас – Варна в района на Старо Оряхово. Това съобщиха от пресцентъра на  Агенция „Пътна инфраструктура“ .", "date": "2018.08.11", "title": "Бургас: Възстановено е движението по път I-9 Бургас – Варна в района на Старо Оряхово"}
{"url": "http://www.focus-news.net/news/2018/08/11/2555238/ivaylo-mirchev-op-turizam-asenovgrad-raboti-se-po-markiraneto-na-20-turisticheski-marshruta-v-obshtinata-s-obshta-dalzhina-ot-nad-100-km.html", "text": "Работи се по маркирането на 20 туристически маршрута в Община Асеновград, които са с обща дължина от 111 км. Това каза за  Радио „Фокус“ – Пловдив  Ивайло Мирчев, експерт в ОП „Туризъм“ в Асеновград. По думите му вече е положена маркировка на 6 от маршрутите, като дейностите се извършват в партньорство със Сдружение „Устремени“ - Асеновград. „Последният маркиран маршрут е този от село Мостова до манастир „Св. Троица“ на Кръстова гора, тъй като наближават големи християнски празници – Успение Богородично, Рождество Богородично и празника на манастира „Св. Троица“ на 14 септември – Въздвижение на Светия кръст Господен. Използвахме времето след дъждовете, за да може да маркиране тази пътека, тъй като много поклонници използват възможността да преминат по пътеката, за да се включат в честванията по случай празника“, каза Мирчев.  \r\nТой посочи, че предстои маркирането на още 14 туристически маршрута, като поставянето на маркировка ще се бъде реализирано в периода септември - ноември. „Тогава времето е по-удачно, растителността е по-малка, а това спомага за по-лесното прочистване и за по-лесното маркиране на маршрутите“, коментира експертът в ОП „Туризъм“ в Асеновград. \r\nИвайло Мирчев обясни, че преди да се пристъпи към маркиране на туристически маршрут и към обезопасяване на обектите по него трябва да се изпълнят няколко важни стъпки. „Най-важното е първо да се обходи самият маршрут и да се изготви ситуационен анализ от гледна точка на дефицитите по обезопасяването. След това се прави план за действие, изискват се финансови средства, ако са нужни, прави се нужната логистика и се работи на няколко етапа –прочистване на дадения маршрут, ако се касае за горска пътека, обозначаване с маркировка и поставяне на информационни указателни табели. Всичко това е съгласувано с компетентните органи в областта на туризма“, каза Мирчев. \r\nТони МИХАЙЛОВ", "date": "2018.08.11", "title": "Ивайло Мирчев, ОП „Туризъм“ - Асеновград: Работи се по маркирането на 20 туристически маршрута в общината с обща дължина от над 100 км"}
{"url": "http://www.focus-news.net/news/2018/08/11/2555244/gabrovo-remont-na-patno-saorazhenie-zatrudnyava-dvizhenieto-po-patya-sevlievo-gabrovo-v-rayona-na-selo-novakovtsi.html", "text": "Ремонт на пътно съоръжение затруднява движението в участък от пътя Севлиево - Габрово. Ограничението е въведено от км 18+000 до км 18+965 в района на село Новаковци. От Областно пътно управление – Габрово уточниха за  Радио „Фокус“ – Велико Търново , че движението по направление Габрово – Севлиево се осъществява по обходен маршрут през селата Горна Росица, Райновци, Враниловци и гр. Севлиево. Трафикът по направление Севлиево – Габрово е организиран през селата Горна Росица, Гъбене, Райновци, Враниловци. Поставена е необходимата пътна сигнализация. Срокът за приключване на дейностите е до 12 септември. Добри са условията за пътуване на територията на област Габрово. Проходът Шипка е отворен за движение. Там остава в сила ограничение за автомобили за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Обходен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 г. \r\nМария НЕДЕВА", "date": "2018.08.11", "title": "Габрово: Ремонт на пътно съоръжение затруднява движението по пътя Севлиево – Габрово в района на село Новаковци"}
{"url": "http://www.focus-news.net/news/2018/08/11/2555245/sport-totnam-pobedi-s-21-kato-gost-v-nyukasal.html", "text": "Тотнъм победи като гост Нюкасъл с 2:1 в мач от първия кръг на английската Висша лига. На стадион „Сейнт Джеймсис Парк“ пред близо 52 хиляди зрители гостите откриха резултата в осмата минута. Защитникът Ян Вертонген отправи удар с глава във вратата, а технологията показа, че топката е преминала голлинията с 9 милиметра и попадението бе зачетено. \r\nТри минути по-късно Нюкасъл изравни с гол на испанеца Хоселу, но след още седем минути Тотнъм отново изравни с гол на Деле Али. \r\nВ 59-ата минута на терена се появи лятното попълнение на домакините Саломон Рондон. Венецуелецът можеше да вкара гол в дебюта си за Нюкасъл, но Вертонген отклони топката, която срещна напречната греда. \r\nТака негативната традиция за Рондон продължи, като същото важи и за нападателя на гостите Хари Кейн, който отново не успя да се разпише през месец август.", "date": "2018.08.11", "title": "Спорт: Тотнъм победи с 2:1 като гост в Нюкасъл"}
{"url": "http://www.focus-news.net/news/2018/08/11/2555252/blagoevgrad-slabo-zemetresenie-e-registrirano-kray-petrich.html", "text": "Слабо земетресение е регистрирано край Петрич. Това сочи справка на сайта на  Националния институт по геофизика, геодезия и география  при БАН. Трусът е с магнитуд 2,6 по скалата на Рихтер и с дълбочина 15 км. Регистриран е в 18.04 часа.", "date": "2018.08.11", "title": "Благоевград: Слабо земетресение е регистрирано край Петрич"}
{"url": "http://www.focus-news.net/news/2018/08/11/2555247/stefan-kolev-trakiysko-druzhestvo-strandzha-ambitsiyata-ni-e-da-stanem-nay-golyamoto-trakiysko-druzhestvo-v-stranata.html", "text": "Амбицията на Тракийско дружество „Странджа“ – Бургас е да стане най-голямото в страната. Това каза за  Радио „Фокус“ – Бургас  Стефан Колев, председател на дружеството. „В началото на тази календарна година възстановихме Тракийско дружество „Странджа“. Това се случи по инициатива на Съюза на тракийските дружества в България, тъй като по това време те нямаха представител в Бургас. Всички знаем, че Бургас е бил градът, през който са минавали най-много тракийски бежанци“, каза още Колев. По думите му записването на членове е започнало веднага и към този момент те наброявали над 800. Той добави, че сред другите им цели е и осъществяването на поне 2 големи събития в година. \r\nВеселина НИКОЛОВА", "date": "2018.08.11", "title": "Стефан Колев, Тракийско дружество „Странджа“: Амбицията ни е да станем най-голямото тракийско дружество в страната"}
{"url": "http://www.focus-news.net/news/2018/08/11/2555246/penka-ignatova-obshtina-veliko-tarnovo-osnoven-problem-pri-obhvata-na-detsata-v-uchebniya-protses-e-migratsiyata-zashtoto-chast-ot-semeystvata-sa-v-chuzhbina.html", "text": "Основен проблем при обхвата на децата в учебния процес е миграцията, защото част от семействата са в чужбина. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Община Велико Търново. Според нея санкциите от 50 лева няма да върнат учениците в училищата. По думите ѝ трябва да се убедят и самите родители, че детето им трябва да продължи образованието си. Тя посочи, че Общината прави всичко по силите си максимален брой деца да бъдат обхванати в образователния процес. Затова и се стреми да се закриват, колкото се може по-малко учебни заведения в малките населени места. Това е и причината основното училище и детската градина в село Церова кория да бъдат предложени за защитени. Според Пенка Игнатова ако през следващите 10 - 15 години бъде осигурена работа на родители в Церова крия, ще има деца, които да се обучават в училището. Тя подчерта, че базата е много добра. Учебното заведение притежава физкултурен салон и дори ученически стол. „Всичко е както трябва и ако родителите имат работа и се устроят в Церова кория, едва ли биха подложили децата си на ежедневния стрес да пътуват всеки ден до големия град. Програмата е една и съща и за училищата във Велико Търново, и за това в Церова кория. Те няма да получат по-различно обучение. Педагозите са добре подготвени“, допълни Пенка Игнатова. \r\nСпоред нея самите родители трябва да са убедени, че детето им трябва да учи. „Трябват разговори и убеждения и наистина те да искат да влязат в училище. Не приемам оправданието, че децата от Леденик няма да дойдат в града, защото нямали обувки и дрехи. Имат, но все още тези родители не са убедени, че е необходимо образование за техните деца“, допълни Пенка Игнатова. \r\nСпоред нея основен проблем при обхвата на учениците в учебния процес е миграцията. Голяма част от семействата са заминали в чужбина. „Проблемът при нас е не толкова, че децата са на улицата, а не в училище. Проблемът е, че децата не са в България. Например Водолей с всяка изминала година обезлюдява все повече. Всички деца заминаха за Германия“, допълни Пенка Игнатова. \r\nНадежда КРЪСТЕВА", "date": "2018.08.11", "title": "Пенка Игнатова, Община Велико Търново: Основен проблем при обхвата на децата в учебния процес е миграцията, защото част от семействата са в чужбина"}
{"url": "http://www.focus-news.net/news/2018/08/11/2555248/predstoyashti-sabitiya-v-stranata-za-12-avgust-agentsiya-fokus.html", "text": "*** \r\nДържавният глава  Румен Радев ще вземе участие в честването на 139-aта годишнина от създаването на Военноморските сили. В 09.00 часа на морска гара „Варна“ президентът ще приеме строя на почетния караул, след което ще се проведе тържествена церемония по награждаването на випускниците от Висшето военноморско училище „Никола Йонков Вапцаров“.  В 11.00 часа държавният глава ще открие паметна плоча в знак на признателност към българските моряци.  \r\n*** \r\nОт 09.00 часа в митрополитския храм „Св. вмца Неделя\", Негово Преосвещенство Белоградчишкият епископ Поликарп - викарий на Софийския митрополит ще отслужи Архиерейска света Литургия.  \r\n*** \r\nОт 10.00 часа на карлуката на бул. „Цариградско шосе“ в района на Църна маца главен инспектор Петър Соколов от ГД „Национална полиция“ ще даде информация за хода на операцията по контрола на движението по основните пътни направления и  действията на полицейските екипи в рамките на деня. \r\n*** \r\nОт 12.30 часа в  зала „Витоша“ на хотел „Маринела“ ръководството на ПП АБВ организира пресконференция след дискусия с представители на Синдиката на българските учители, посветена на училищното образование и младите хора. \r\n*** \r\nОт 19.00 часа в район „Банкя“ в комплекс „Акваленд Банкя“ ще бъде отбелязан Международният ден на младежта.  \r\n*** \r\nОт 9.30 часа в зала „Бойчо Брънзов“ ще се проведе международен турнир по тенис на маса за хора с увреждания и ветерани.  \r\n*** \r\nОт 11.00 часа ще започне първият етап от ветроходната регата „Кор Кароли“ от Бургас-о-в Св. Иван-Бургас.  \r\n*** \r\nОт 18.00 часа на площад „Тройката\" ще се проведе танцовото състезание „Express Yourself\". \r\n*** \r\nОт 20.30 часа ще бъде отбелязан Световният ден на младежта. \r\n*** \r\nОт 10.00 часа в зала 30 на Младежкия дом ще се състои кръгла маса „Младежките дейности във Великотърновска област – практики и перспективи“.  \r\n*** \r\nОт 19.30 часа пред Художествена галерия „Борис Денев“, до паметника „Асеневци“,  с „Водна битка“ ще бъде отбелязан Деня на младежта.  \r\n*** \r\nОт 10.00 часа до 14.00 часа в читалище „Отец Паисий 1883“ ще се проведе Фестивал на науката.  \r\n*** \r\nПо случай Международния ден на младежта в града ще се състои доброволческа инициатива. В рамките  на празничния ден ще бъде почистен и обновен паркът, намиращ се в спортен комплекс „Христо Ботев“. Сборният пункт е пред стадион „Христо Ботев“ в 08.00 часа. \r\n*** \r\nВ 18.00 часа в храм „Св. Богородица“ Пловдивският митрополит Николай ще отслужи Празнична вечерня с Молебен канон на Пресвета Богородица.  \r\n*** \r\nОт 18.00 часа на паркинга на Професионалната гимназия по облекло и стопанско управление в Дупница ще се проведе Фестивал на цветовете.  \r\n*** \r\nОт 09.00 часа в  храм \"Св. Димитър\", село Лесичово, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия. \r\n*** \r\nВ 11.10 часа край гара Аврамово ще започне програмата на Събора на ливадите. Официалното откриване ще бъде от 12.30 часа.  \r\n*** \r\nОт 10.00 часа до 19.00 часа в централната градска част ще бъде отбелязан Международния ден на младежта.  \r\n*** \r\nОт 18.00 ч. в Централен градски парк ще бъде отбелязан Международният ден на младежта и 10 години от създаването на Консултативния съвет за младежка политика (КСМП).  \r\n*** \r\nОт 18.00 часа в Цар Симеоновата градина в града ще се проведе младежката надпревара „Разчупи се!“. Събитието е по повод Международния ден на младежта.", "date": "2018.08.11", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2018/08/11/2555251/blagoevgrad-intenziven-e-trafikat-po-avtomagistrala-struma-i-glaven-pat-e-79-po-napravlenieto-sofiya-kulata-i-obratno.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път – 19 Симитли – Гоце Делчев в посока от и за Банско. В Област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛора КАЛЧЕВА", "date": "2018.08.11", "title": "Благоевград: Интензивен е трафикът по автомагистрала „Струма“ и главен път Е-79 по направлението София – Кулата и обратно"}
{"url": "http://www.focus-news.net/news/2018/08/11/2555253/varna-v-obshtina-beloslav-sa-registrirani-mnozhestvo-signali-za-shofyori-narushavashti-sistemno-pravilata-za-dvizhenie-po-patishtata.html", "text": "Община Белослав апелира към участниците в движението по пътищата да проявяват внимание и с поведението си да не застрашават живота и здравето на хората. Това съобщиха за  Радио „Фокус“ – Варна  от Община Белослав. От администрацията посочиха, че  в Община Белослав са постъпили писмени уведомления от Четвърто РУ МВР – Варна за системно нарушаване на правилата за движение по пътищата на територията на общината. Констатирани са случаи на движещи се с несъобразена скорост моторни превозни средства по ул. „Христо Ботев“, ул. „Трети март“, както и при изходите от кв. „Младост“ – гр. Белослав. Констатирани са нарушения и по ул. „Здравец“ в с. Страшимирово и ул. „Централна“ в с. Разделна, поради което Общинска администрация – Белослав апелира към всички участници в движението по пътищата да проявяват особено внимание и с поведението си да не застрашават живота и здравето на хората, както и да не създават имуществени вреди и пътнотранспортни произшествия, да съобразяват своето поведение с обстановката в района около централната автобусна спирка в Белослав и по пътя от Белослав за с. Страшимирово и с. Езерово. \r\nМарияна ВАЛЕНТИНОВА", "date": "2018.08.11", "title": "Варна: В Община Белослав са регистрирани множество сигнали за шофьори, нарушаващи системно правилата за движение по пътищата"}
{"url": "http://www.focus-news.net/news/2018/08/11/2555250/gd-granichna-politsiya-intenziven-e-trafikat-granichnite-punktove-kalotina-kulata-makaza-kapitan-andreevo-dunav-most-ruse-durankulak-i-kardam.html", "text": "Интензивен е трафикът на вход и изход за леки автомобили на ГКПП „Калотина“, за леки и товарни автомобили на вход на ГКПП „Кулата“, за леки автомобили на вход и изход от ГКПП „Маказа“, за леки и товарни автомобили на изход от ГКПП „Капитан Андреево“, за леки автомобили и в двете посоки на ГКПП „Дунав мост-Русе“, ГКПП „Дуранкулак“ и ГКПП „Кардам“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.08.11", "title": "ГД „Гранична полиция“: Интензивен е трафикът граничните пунктове „Калотина“, „Кулата“, „Маказа“, „Капитан Андреево“, „Дунав мост-Русе“, „Дуранкулак“ и „Кардам“"}
{"url": "http://www.focus-news.net/news/2018/08/11/2555259/veliko-tarnovo-pred-final-e-izgrazhdaneto-na-noviya-most-kray-selo-shemshevo.html", "text": "Пред финал е изграждането на новия мост край село Шемшево. Това каза за  Радио „Фокус“ – Велико Търново  кметът на населеното място Кирил Ангелски. Съоръжението над река Янтра ще е част от общинския път между Велико Търново и селото. Прогнозите бяха строителството да приключи до края на летния сезон. „Самият проект е планиран да се извърши за 150 календарни дни, той започна на 10 април тази година и мисля, че строителството ще приключи в срок. До 14 септември е крайната дата. Гредите са поставени, в момента се прави  арматурата на моста, залагат се стойки, пред които ще се монтират оградите, мантинелите, тротоарните пространства, подготвено е и осветлението, всичко върви по график“, обясни Кирил Ангелски. \r\nИнфраструктурният обект бе инспектиран от кмета на Община Велико Търново инж. Даниел Панов, народният представител Цветан Цветанов и министърът на регионалното развитие и благоустройството Николай Нанков. \r\nНовият мост ще бъде с две ленти за движение, ще бъде по-широк и с около 2 метра по-висок от старото съоръжение. Предвидени са и тротоари с широчина метър и половина. Завишена е товароносимостта, предвид преминаването на тежки камиони към и от Западната промишлена зона на Велико Търново. Инвестицията в съоръжението е над 1 млн. лева. Средствата за изграждането бяха осигурени по финансовите механизми на Междуведомствената комисия за възстановяване и подпомагане към Министерски съвет. Строителството на новия мост се наложи заради частичното рухване на свода на стария мост над река Янтра през февруари миналата година поради обилни снеговалежи. То ще възстанови най-бързата транспортна връзка на селата Шемшево, Леденик, Буковец, Керека и Пушево с Велико Търново. \r\nМария НЕДЕВА", "date": "2018.08.11", "title": "Велико Търново: Пред финал е изграждането на новия мост край село Шемшево"}
{"url": "http://www.focus-news.net/news/2018/08/11/2555258/gabrovo-spektakalat-zvuk-i-svetlina-shte-bade-izlachen-v-tryavna-tazi-vecher.html", "text": "Спектакълът „Звук и светлина“ ще бъде излъчен на площад „Капитан дядо Никола“ в Трявна тази вечер, съобщават от  местната администрация . Началният час на шоуто е 21.30 часа. В този час спектакълът ще бъде излъчен и на датите 18 и 25 август и 1 и 6 септември. Аудио-визуалният спектакъл по изумителен и атрактивен начин разказва славната история на балканския град. \r\n240 прожектора, модерна аудио техника и мощен лазер пресъздават историята на китното градче. Целта на шоуто е да вникне в духа на Трявна и да разкаже историята на града от неговото създаване до днес.", "date": "2018.08.11", "title": "Габрово: Спектакълът „Звук и светлина“ ще бъде излъчен в Трявна тази вечер"}
{"url": "http://www.focus-news.net/news/2018/08/11/2555254/emil-oynakov-niggg-nyama-danni-zemetresenieto-kray-petrich-da-e-bilo-useteno.html", "text": "Няма данни земетресението край Петрич да е било усетено. Това съобщи за  Агенция „Фокус“  дежурният сеизмолог към Националния институт по геофизика, геодезия и география (НИГГГ) към БАН Емил Ойнаков. Причина за земетресението е разместване на земните пластове и освобождаване на напрежението.", "date": "2018.08.11", "title": "Емил Ойнаков, НИГГГ: Няма данни земетресението край Петрич да е било усетено"}
{"url": "http://www.focus-news.net/news/2018/08/11/2555255/nimh-utre-vremeto-shte-bade-predimno-slanchevo-s-maksimalni-temperaturi-mezhdu-27-i-32.html", "text": "Атмосферното налягане е по-високо от средното за август – бавно ще се понижава. През нощта ще бъде предимно ясно, а през деня – предимно слънчево. От запад на изток ще има временни увеличения на облачността. Ще духа слаб до умерен вятър от север-североизток. Максимални температури между 27° и 32°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Красимир Стоев.  \r\nНад Черноморието ще бъде предимно слънчево, с временни увеличения на облачността. Ще духа до умерен вятър от север-североизток. Максимални температури на въздуха: 27-28°. Температурата на морската вода е 27°. Вълнението на морето ще е 3 бала. \r\nНад планините ще бъде предимно слънчево, след обяд с временни увеличения на облачността. Ще духа до умерен вятър от север-североизток. Максимална температура на височина 1200 метра около 20°, на 2000 метра – около 12°. \r\nПрез първата половина от следващата седмица ще бъде предимно слънчево. Вятърът ще е слаб, в Дунавската равнина и източните райони до умерен, с източна компонента. Започва повишение на температурите и максималните към сряда ще са между 31° и 36°, по-ниски по Черноморието.", "date": "2018.08.11", "title": "НИМХ: Утре времето ще бъде предимно слънчево с максимални температури между 27° и 32°"}
{"url": "http://www.focus-news.net/news/2018/08/11/2555257/d-r-angel-kunchev-ne-sa-mnogo-bolestite-koito-mozhe-da-krie-vodata-v-obshtestvenite-baseyni.html", "text": "Не са много болестите, които може да крие водата в обществените басейни. Това каза в интервю за  Агенция „Фокус“  главният държавен инспектор д-р Ангел Кунчев. „Аз знам, че в общественото съзнание витаят едни слухове за това какви страшни, заразни заболявания могат да се предават във водните басейни. Истината е, че не е точно така. Първо – водата в басейните все пак е контролирана в огромния брой от случаите и редовно хлорирана така, че да не съдържа болестотворни организми в нея. Второ – самата вода не е много добра среда за развитие нито на бактерии, нито за вируси“, допълни той. „Разбира се не е невъзможно. Има определени заразни заболявания, при които ако има сериозно замърсяване може да стане предаване. Това са някои от чревните инфекции – дизинтерия, хепатит А и т.н. – причинители, които са по-издръжливи на външна среда. Честно казано в последните години не си спомням случаи, в който да сме установили предаване на заразна болест чрез водата. По-скоро има някои кожни заболявания, които могат да представляват опасност, но те са не толкова от ползването на самия басейн, а по-скоро на различни съоръжения – скари, шезлонги, постелки, ползване на общи кърпи“, каза още д-р Кунчев.  \r\nЦветелин ДИМИТРОВ Пълния текст на интервюто четете  „Мнение“", "date": "2018.08.11", "title": "Д-р Ангел Кунчев: Не са много болестите, които може да крие водата в обществените басейни"}
{"url": "http://www.focus-news.net/news/2018/08/11/2555265/plovdiv-blizo-130-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-poslednata-sedmitsa.html", "text": "126 проверки по изпълнение на забраната за тютюнопушене са извършили здравните инспектори през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ). Проверени са 63 заведения за обществено хранене, 60 закрити обществени места, както и 3 детски и учебни заведения. \r\nВ периода от 3 до 9 август здравните инспектори са издали две предписания за установени нарушения. Четири са постъпилите сигнали за нередности от граждани и институции. Извършени са също 217 проверки по текущ контрол, както и една тематична проверка. \r\nТони МИХАЙЛОВ", "date": "2018.08.11", "title": "Пловдив: Близо 130 проверки по изпълнение на забраната за тютюнопушене са извършили здравните инспектори през последната седмица"}
{"url": "http://www.focus-news.net/news/2018/08/11/2555261/premierat-boyko-borisov-prizovavam-polititsite-na-vsichki-niva-da-rabotyat-za-nedopuskaneto-na-voenni-deystviya-v-chernomorskiya-region.html", "text": "Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който участва в тържественото събрание по случай 139-годишнината от създаването на Военноморските сили на Република България, предаде репортер на  Радио „Фокус“-Варна . В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев. \r\n„Искам да ви кажа колко сме горди с вас всички - с това, което имаме като войници, адмирали, генерали, офицери, сержанти. И живеем в един много условен свят. Контраадмирал Митко Петев изброи и за Военноморските сили, вертолети и три проекта многомилиардни, които вървят за корабите, авиацията и за сухопътните сили.  Горди сме с това, че международните учения, от по 6-7, 11 страни, се поверяват в ръцете на български офицери, те се справят повече от прекрасно. Ние обаче като политици остава да осигурим пари“, заяви Борисов. Той отбеляза, че над 100 млн. лв. се дават за заплати на тези военни, 150 млн. лв. за полицаите и граничните полицаи. „В морето двете служби – „Гранична полиция“ и военните, много често действат заедно, и са прекрасни моряци и едните, и другите. Силен е този политик, който върне живи и здрави войниците и не ги вкарва във война. Добра война няма, има герои. 139 години десетки, стотици хиляди, надали знаем колко са загинали, те са наши герои, но още по-добре е да си ги запазим живи и здрави. Ако наблюдавате в последните дни какви се случва със санкциите и с отношенията на единия съсед Турция, оттатък Черно море е Русия – другият ни съсед. Дунава и Черно море стават зона на изключителен конфликт. Много усилия трябва да положат българските политици на всички нива – да не допуснем в Черно море да има военни действия, колкото и да са ни добри моряците. Обещавам да положа всички усилия да не вкарваме България в подобен конфликт, а точно обратното. Подготвени сме, още по-добре ще се подготвим, но ролята на тази подготовка е да бъде възпирана възможността за конфликт“, заяви премиерът. По думите му ролята на военната подготовка е възпиране. „Да ни усещат достатъчно силни, за да не ни нападат. Аз ви обещавам, че ще проявим цялата си енергия и дипломация да ви запазим, само да участвате в учения. Но те и ученията са опасни. И в ученията дадохме свидни човешки жертви и огромни материални разходи. За десетки милиони загуби“, посочи премиерът и подчерта, че страната ни е горда с Военноморските ни сили и с всички, които служат в Българската армия. Борисов отбеляза отличното представяне на българските военни в мащабните учения с международно участие и в съюзническите операции.  \r\n„На днешния ден, довел съм финансовия министър, защото всеки ден смятаме, тук виждам доста, които са получили, други очакват тези три проекта да вървят. В действителност става въпрос за 4-5 милиарда минимум. Но сме поели ангажимент, движим ги. Генерал Боцев всеки ден докладва заедно с Военно министерство за как движат проектите. Надявам се след няколко месеца да подписваме договорите и да започнем преговорите за доставка, за да може тези млади моряци да имат най-доброто, което заслужават“, допълни той. „Честит празник, да са ви живи и здрави бащите, майките, които са тук, децата, да сме силни и да не допускаме конфликти. Много е тежко, сами виждате какво става. А ние сме точно на ъгъла – там, където могат да се сбият всички“, каза още Борисов.   \r\nДиана СТОЕВА", "date": "2018.08.11", "title": "Премиерът Бойко Борисов: Призовавам политиците на всички нива да работят за недопускането на военни действия в Черноморския регион"}
{"url": "http://www.focus-news.net/news/2018/08/11/2555256/tsyalata-statiya-na-erdogan-za-the-new-york-times-vashington-prinuzhdava-turtsiya-da-tarsi-novi-sayuznitsi.html", "text": "Президентът на Турция Реджеп Таийп Ердоган изпрати своя статия на авторитетното  , в която предупреждава, че влошаването на отношенията между Анкара и Вашингтон може да доведе до това, Турция да потърси нови приятели и съюзници, които да заменят десетилетния й съюзник САЩ.  \r\nОтношенията между двете страни деградират от няколко години насам, във връзка с военната помощ на САЩ за сирийските кюрди, които Турция смята за издънка на бунтовническата „Работническа партия на Кюрдистан“ (ПКК), отказа на Вашингтон да екстрадира ислямския проповедник Фетулах Гюлен в Турция, където го смятат за организатор на неуспешния опит  за преврат на 16 юли 2016 година, арестуването на християнския проповедник Андрю Брънсън от турските власти по обвинение за връзки с терористични организации, което стана и поводът за наложените от САЩ санкции срещу двама турски министри и др.  \r\nПрез последните шест десетилетия, Турция и САЩ бяха стратегически партньори и съюзници в НАТО. Нашите две страни се изправяха рамо до рамо срещу общите заплахи по време на Студената война и след нея. \r\nВ течение на годините, Турция бързаше към помощта на Америка винаги, когато е необходимо. Нашите военнослужещи проляха кръвта си заедно в Корея. През 1962 г. администрацията на Кенеди успяла да накара Съветския съюз да премести ракетите си от Куба, в замяна на преместването на ракетите „Юпитер“ от Италия и Турция. След терористичните атентати на 11 септември, когато Вашингтон разчиташе на приятелите и съюзниците си, за да нанесе ответен удар срещу злото, изпратихме войниците си в Афганистан, за да помогнем да се изпълни мисията на НАТО там. \r\nСъединените щати многократно и последователно не успяват да разберат и уважат тревогите на турския народ. И през последните години нашето партньорство беше поставено на изпитание от разногласия. За съжаление, усилията ни да обърнем тази опасна тенденция се оказаха безплодни. Ако Съединените щати не зачитат суверенитета на Турция и докажат, че не разбират опасностите, пред които е изправена нашата страна, нашето партньорство може да бъде застрашено. \r\nНа 15 юли 2016 г. Турция беше атакувана от членове на подполната група, водена от Фетулах Гюлен, който ръководи своята организация, официално описана от моето правителство като Фетхуалистката терористична организация ,от комплекс в селските райони на Пенсилвания. Гюленистите се опитаха да направят кървав преврат срещу моето правителство. През онази нощ милиони обикновени граждани излязоха по улиците от чувство на патриотизъм, подобно на това, което американците, без съмнение, преживяха след Пърл Харбър и атентатите от 11 септември. \r\nДвеста и петдесет невинни, включително Ерол Олкок, дългогодишният мениджър на кампанията ми и мой скъп приятел, и синът му, Абдула Тайип Олкок, платиха най-високата цена за свободата на нашата нация. Ако отрядът от убийци, който преследваше мен и моето семейство, бе успял, щях да съм се присъединил към тях. \r\nТурският народ очакваха от Съединените щати категорично да осъдят нападението и да изразят солидарност с избраното от Турция ръководство. Не го направиха. Реакцията на САЩ далеч не беше задоволителна. Вместо да застанат на страната турската демокрация, служители на американската администрация внимателно призоваха за \"мир и стабилност и приемственост в Турция.\" Още по-лошо е, че няма напредък по отношение на турското искане за екстрадиране на Фетулах Гюлен на основата на двустранния договор. \r\nДруг източник на фрустрация е партньорството между САЩ и PYD / YPG, сирийският клон на ПКК, въоръжена групировка, която е отговорна за смъртта на хиляди турски граждани от 1984 г. насам и която е обявена за терористична организация от Съединените щати. Според изчисленията на турските власти през последните години Вашингтон използва 5 000 камиона и 2 000 товарни самолета, за да достави оръжие на P.Y.D./Y.P.G. \r\nМоето правителство многократно е споделяло загрижеността ни пред американските официални лица за решението им да обучат и оборудват съюзниците на ПКК в Сирия. За съжаление думите ни не са чути и американските оръжия се използват срещу цивилни и членове на нашите сили за сигурност в Сирия, Ирак и Турция. \r\nПрез последните седмици, Съединените щати предприеха поредица от меркиза ескалиране на напрежението с Турция, като се позоваха на ареста на американския гражданин Андрю Брънсън от турската полиция, по обвинения в оказване на помощ на терористична организация. Вместо да зачитат съдебния процес, както призовах президента Тръмп в нашите многобройни срещи и разговори, САЩ отправиха директни заплахи срещу приятелска нация и продължиха с налагането на санкции на няколко членове на кабинета ми. Това решение беше неприемливо, ирационално и в крайна сметка вредно за дългогодишното ни приятелство. \r\nЗа да не излезе, че Турция не отговаря на заплахи, ние отговорихме, като наложихме санкции на няколко американски официални лица. В бъдеще, ние ще се придържаме към същия принцип: Опитите моето правителството да бъде принудено да се намеси в съдебния процес не е в съответствие с нашата Конституция или нашите споделени демократични ценности. \r\nТурция многократно е доказвала, че може да се погрижи са собствените си работи, ако САЩ откажат да слушат. През 70-те години турското правителство се намеси, за да предотврати клането на етнически турци от кипърските гърци въпреки възраженията на Вашингтон. Неотдавна неуспехът на Вашингтон да схване сериозността на нашите опасения относно заплахите за националната сигурност, произтичащи от Северна Сирия, доведе до две военни операции, които отрязаха достъпа на така наречената „Ислямска държава“ до границите на НАТО и изхвърлиха бойците на YPG от град Африн. Както и в тези случаи, ние ще предприемем необходимите мерки за защита на националните ни интереси. \r\nВъв време, когато злото продължава да дебне по света, едностранните действия срещу Турция от страна на САЩ, наш съюзник от десетилетия, ще доведат единствено до подкопаване на американските интереси и сигурност. Преди да е станало твърде късно, Вашингтон трябва да се откаже от погрешната идея, че нашите отношения могат да бъдат асиметрични и да се примирят с факта, че Турция има алтернативи. Неуспехът да се обърне тази тенденция на едностранчивост и неуважение ще ни принуди да започнем да търсим нови приятели и съюзници. \r\nПревод и редакция:", "date": "2018.08.11", "title": "Цялата статия на Ердоган за The New York Times: Вашингтон принуждава Турция да търси нови съюзници"}
{"url": "http://www.focus-news.net/news/2018/08/11/2555264/business-review-rumaniya-nad-osem-hilyadi-v-bukuresht-veche-se-gotvyat-za-vtora-nosht-na-protesti.html", "text": "Хора започнаха да се събират за втори пореден ден на протести пред сградата на румънското правителство в Букурещ, като малко преди 20:00 около осем хиляди души са протестирали мирно, предава  румънската електронна медия Business Review , като отбелязва, че постоянно към митинга се стичат още хора. \r\nПорталът отбелязва, че в Клуж Напока също се провежда демонстрация, като към същия час там е имало няколкостотин души, докато на друг протест в Яши те са около хиляда. \r\nДемонстрантите носят знамето на Румъния, заедно с флаговете на ЕС и САЩ, съобщава онлайн изданието и припомня, че в петък вечерта около 100 000 души излязоха на площад \"Викторией\" и призоваха за оставката на лявоцентристкото правителство, водено от Виорика Дънчила. Румънци от диаспората също са били сред протестиращите протестиращите.  \r\nПовече от 20 000 души излязоха също и по улиците на  други големи градове в Румъния. \r\nРумънската медия пропомня, че в Букурещ се стигна до сблъсъци между жандармерията и протестиращите, особено след като властите издадоха заповед за опразване на площад \"Викторией\" след 11 часа. Повече от 400 души получиха медицинска помощ по време на петъчния протест. Няколко служители на правозащитните органи са били ранени. \r\nНасилието бе осъдени от политици от управляващата коалиция и от опозицията. Президентът на Румъния Клаус Йоханис също поиска от правителството да обясни бруталната намеса на силите за сигурност в петък. \r\nПревод и редакция:", "date": "2018.08.11", "title": "Business Review (Румъния): Над осем хиляди в Букурещ вече се готвят за втора нощ на протести"}
{"url": "http://www.focus-news.net/news/2018/08/11/2555263/do-15-septemvri-priklyuchvat-infrastrukturnite-remonti-v-stolitsata-s-izklyuchenie-na-tozi-na-ul-graf-ignatiev-obzor.html", "text": "До 15 септември приключват инфраструктурните ремонти в столицата с изключение на този на ул. „Граф Игнатиев“. Информацията съобщи заместник-кметът по транспорт на Столична община Евгени Крусев. Той обясни, че ремонтите по бул. „България“, бул. „Арсеналски“, бул. „Васил Левски“, Източната тангента и ул. „Резбарска“ трябва да приключат до първия учебен ден, за да може да се използват пълноценно, когато трафикът се засили. Крусев уточни, че при ремонтите на булевардите „Арсеналски“ и „България“ са възможни закъснения на градския транспорт. Той увери, че няма да се променя маршрутът им, както при дейностите на кръстовището при Ректората на Софийския университет, на които той направи инспекция. След проверката Крусев бе категоричен, че няма вариант кръстовището при Ректората на Софийския университет да не е отворено за движение в понеделник сутринта (13 август 2018 г.). Той поясни, че графикът, който предвижда ремонтът да се осъществи в рамките на 48 часа, е направен при максимална мобилизация. Крусев увери, че  в неделя вечерта всичко ще е готово, така че в понеделник кръстовището да работи нормално. Той отчете, че за 12 часа строителите са премахнали изцяло старата настилка и още същия ден ще започне асфалтиране на три пласта, като на 12 август 2018 г. остава да се сложи износващият финален пласт асфалт и маркировката.  Евгени Крусев обърна внимание, че  участъкът не е ремонтиран повече от 20 години.  \r\nДеница КИТАНОВА", "date": "2018.08.11", "title": "До 15 септември приключват инфраструктурните ремонти в столицата с изключение на този на ул. „Граф Игнатиев“ (ОБЗОР)"}
{"url": "http://www.focus-news.net/news/2018/08/11/2555286/tass-turtsiya-e-gotova-da-targuva-s-natsionalnite-valuti-sas-svoite-partnyori.html", "text": "Турция е готова да търгува с националните валути със своите партньори, заяви турският президент Реджеп Тайип Ердоган на митинг в турския град Ризе, цитиран от  TACC . \r\n\"Ние вече се готвим за търговия в национални валути  с Китай, Русия, Иран, Украйна, с които отчитаме най-голям обем на двустранната търговия“, цитира президента Anadolu Agency. „Но ако европейските страни искат да се освободят от натиска на долара, ние сме готови да се създадем подобна система и с тях. \" \r\nЕрдоган също така заяви, че Турция не възнамерява да толерира ситуация, в която \"на светът е обявена  икономическа война, както и на  редица страни се оказва натиск чрез заплаха от санкции.\" Той също така припомни, че \"в света няма нито един политик, нито страна, която да е постигнала успех, следвайки  враждебна политика спрямо Турция\". Президентът също така обеща, че \"всеки, който причинява страдание на турския народ, рано или късно ще отговаря за това\".  Юлиян Марков", "date": "2018.08.11", "title": "ТАСС: Турция е готова да търгува с националните валути със своите партньори"}
{"url": "http://www.focus-news.net/news/2018/08/11/2555267/veliko-tarnovo-naznachavat-treti-uchitel-v-parva-grupa-na-detskite-gradini-ot-tazi-esen.html", "text": "Трети учител в първа група на детските градини назначават от тази есен. Това каза за  Радио „Фокус“ – Велико Търново  Пенка Игнатова, директор Дирекция „Образование, младежки дейности и спорт“ в Общината. Идеята е била разисквана по време на срещата на младите учители, провела се миналата година в Ксилифор, в присъствието на министърът на образованието Красимир Вълчев. „Идеята ни беше освен да подкрепим учителите и децата в първа група, когато тече процес на адаптация, също така и да привлечем млади учители. Един вид те ще бъдат учители-стажанти. Всички тези, които работят като подкрепящи учители, обичат работата си, обичат това, което правят,ще бъдат назначени от директорите, ако бъде освободено място“, посочи Пенка Игнатова.  Тя допълни, че тази година са били обявени общо 13 места за трети учител, като 7 от тях са били заети от млади хора. Идеята е била подкрепена от кмет на Велико Търново инж. Даниел Панов, а издръжката на тези учители  ще се дофинансира от Общината. По думите на Пенка Игнатова това няма да повлия по никакъв начин на таксите за детските градини. Тя подчерта, че и в тази насока местната администрация отново показва иновативност, тъй като няма друга община в страната, работеща по този модел. „В момента Министерство на образованието обсъжда  назначаване на трети помощник-възпитател по групите в детските градини , но това е друга идея. Това означава, че ще се завиши стандартът, за да може да се издържа тази бройка“, посочи Пенка Игнатова. \r\nНадежда КРЪСТЕВА", "date": "2018.08.11", "title": "Велико Търново: Назначават трети учител в първа група на детските градини от тази есен"}
{"url": "http://www.focus-news.net/news/2018/08/11/2555285/gabrovo-s-osem-stotinki-po-skap-e-metanat-po-benzinostantsiite-v-oblastta-v-sravnenie-s-srednata-mu-tsena-za-stranata.html", "text": "С осем стотинки по-скъп е метанът по бензиностанциите в областта в сравнение с средната му цена за страната, показва репортерска проверка на  Радио „Фокус“-Велико  Търново .  Този вид гориво от няколко месеца държи по-висока цена от средната за страната. Към момента големите вериги бензиностанции в областта продават метана от 1,41 лв./л., докато средните цени в страната са 1,33 лв./л. През последния месец този вид гориво запазва цена в областта. Цената на бензин А95 се е покачила с 1 стотинка. В момента този вид гориво се продава за 2,24 лв./л., докато през месец юли се е продавал за 2,23 лв./л. Цената на бензин А98 в момента е 2,48 лв./л. Запазва стойности през последния месец. Дизелът се търгува за 2,26 лв./л. Цената му през предходния месец  е била същата. Газта се продава за 0,99 лв./л. \r\nЦените на горивата в областта са с до 5 стотинки по-ниски от средните за страната.  Справка със статистика за страната на сайт за горива сочи, че за днешния ден област Габрово е на 6-то място в класация за най-евтини горива в България, като месец юли бе на седма позиция. \r\nНадежда КРЪСТЕВА", "date": "2018.08.11", "title": "Габрово: С осем стотинки по-скъп е метанът по бензиностанциите в областта в сравнение с средната му цена за страната"}
{"url": "http://www.focus-news.net/news/2018/08/11/2555260/washington-examiner-v-krizata-s-turtsiya-donald-tramp-tryabva-da-vnimava-za-sblizhavaneto-mezhdu-ankara-i-moskva.html", "text": "Отношенията между САЩ и Турция в момента са толкова лоши, че дългогодишния съюз е поставен под заплаха, особено с приетите в петък нови американски мита, насочени срещу икономиката на президента Реджеп Таийп Ердоган, пишеТом Роган в представен без редакторска намеса коментар за опасностите на ескалиращата криза между двете държави за  американското електронно издание Washington Examiner . \r\nДокато оценката за слабостта на турската валута  е точна - $ 1 сега струва два пъти повече турски лири, отколкото преди само една година - Тръмп играе рискована игра като натрива лицето на Ердоган в неговите икономически затруднения. В края на краищата, турският лидер е признат ислямски националист-популист в съмнително психическо състояние. Тръмп може да смята, че текущото влошаване на отношенията няма да повлияе на по-широките контури на американско-турския съюз, но това предположение е рисковано. \r\nВсъщност, както съобщава Джоел Джерке, Ердоган вече реагира на ескалацията на Тръмп с укори от своя страна. Интересът на Ердоган към по-тясни отношения с Русия, за да компенсира влошаването на американските отношения, ще бъде особено удоволствие на Владимир Путин. Руският лидер усеща, че може да извади Турция от свързаната със САЩ орбита на НАТО и по този начин да нанесе удар на южния фланг на Алианса. Путин също така иска съгласието на Ердоган за предстоящата съвсем скоро операция  за ликвидирането на последния оставащ бастион на сирийските бунтовници. И накрая, Путин иска да получи подкрепата на Ердоган Русия да стане новия господар на международната политика в Близкия Изток. \r\nОт друга страна, независимо, че действията на Ердоган в последно време изискват отговор от страна на САЩ, Тръмп трябва да бъде разумен. Турция продължава да предоставя критично важен териториален достъп, който се ползва за военните операции на САЩ в Близкия изток. И като предизвиква егото на Ердоган, като го оскърбява за икономическите му трудности, Тръмп рискува несъразмерна реакция от турския лидер и това този лош епизод да ескалира в криза. Рискът сега е още по-голям, защото настоящото правителство на Ердоган се крепи на подкрепата на ултранационалистическата „Партия на националистическото действие“ (ПНД). Това има значение, защото ПНД мрази Америка, в момента обича Путин и винаги иска да види разкървавения нос на Америка. Докато четете тази статия, лидерите на ПНД натискат Ердоган да нанесе ответен удар срещу американските интереси \r\nТръмп трябва да се обади на Ердоган и да му обясни, че новите вносни мита имат две конкретни цели: търсенето на по-балансирани търговски взаимоотношения между свободната търговия и лоялната конкуренция, и второ, освобождаването на пастор Андрю Брънсън и по-голямо американско-турско сътрудничество срещу Русия. \r\nДори ако Ердоган отхвърли тези доводи, той ще разбере, че Тръмп не търси криза. Тук е решаващо значение Тръмп да напипа баланса между натиска и диалога. Никой няма да спечели, ако президентът не успее да направи правилните изчисления. \r\nПревод и редакция:", "date": "2018.08.11", "title": "Washington Examiner: В кризата с Турция, Доналд Тръмп трябва да внимава за сближаването между Анкара и Москва"}
{"url": "http://www.focus-news.net/news/2018/08/11/2555290/agerpres-nad-25-hilyadi-protestirat-za-vtora-vecher-v-bukuresht.html", "text": "Над 25 хиляди протестират за втора вечер в Букурещ, предава румънската национална агенция  Agerpres . \r\nБроят на хората, участващи в събота вечер в антиправителствената демонстрация на площад \"Викториеи\", надхвърли 25 000, според някои източници. \r\nМлад мъж, опитващ се да атакува позициите на жандармерията, беше задържан от тях. \r\nДокато хората на площада пееха националния химн, върху сградата на правителството бе прожектирано съобщение,  което поиска оставката на правителството. Протестиращите скандират \"PSD - червената чума\" (PSD е социалдемократическата партия), \"Оставка\", \"Долу правителството\" и \"Румъния, събуди се!\". \r\nВ един момент група младежи с покрити лица навлезе в площада. Двама от тях се опитаха да разрушат бариерите, поставени от жандармерията, единият от които беше арестуван и изваден от площада. \r\nПредставителите на румънската жандармерия потвърдиха, че въпросното лице е било задържано заради опит за разрушаване на бариерите. \r\nХората в района, където се случи инцидентът, се дистанцират от групата с покрити лица.  Юлиян Марков", "date": "2018.08.11", "title": "Agerpres: Над 25 хиляди протестират за втора вечер в Букурещ"}
{"url": "http://www.focus-news.net/news/2018/08/11/2555249/ana-mpa-gartsiya-broyat-na-zhertvite-ot-pozharite-v-iztochna-atika-dostigna-94.html", "text": "Броят на жертвите от пожарите в Източна Атика продължава да нараства. Жена с тежки изгаряния, която беше лекувана в болница в Тасио умря в събота, предава  гръцката държавна агенция АНА-МПА . \r\nМедията припомня, че броят на идентифицираните жертви от пожарите в столичния регион е 81, а още два трупа остават неидентифицирани. 11 души са издъхнали в болниците в Атика. \r\nПревод и редакция:", "date": "2018.08.11", "title": "АНА-МПА (Гърция): Броят на жертвите от пожарите в Източна Атика достигна 94"}
{"url": "http://www.focus-news.net/news/2018/08/11/2555268/tass-liderat-na-upravlyavashtata-partiya-v-rumaniya-opredeli-protestite-kato-ataka-sreshtu-konstitutsionniya-red.html", "text": "Състоялия се в петък антиправителствен протест в Букурещ е атака срещу конституционния ред в Румъния, което е недопустимо, се казва в изявление на лидера на управляващата Социалдемократическа партия и председател на долната камара на румънския парламент Ливиу Драгня, разпространено в събота от агенция Agerpres,предава  ТАСС . \r\n„Недопустимо е пред сградата на правителството в сърцето на румънската столица организирани групи, поддържани от опозицията и самия президент на страната, да атакуват конституционния ред“, се казва в заявлението. Драгня увери, че парламентът няма позволи на никой „да ликвидира демокрацията, отменя личните права и свободи, подменя резултатите от изборите и да налага ред в румънската държава чрез насилие“. \r\nОсвен това лидерът на СДП определи като опасно, изказването на президента Клаус Йоханис, в което той критикува действията на жандармерията, която разгони жестоко участниците в демонстрацията. „На практика заявлението на президента Йоханис е акция за подкопаване на държавната власт и призив за възобновяване на насилието в хода на протеста, предвиден за събота, с очевидна цел да бъде свалено сегашното правителство“, смята Драгня. \r\n„Тази позиция на президента Йоханис доказва отново, че той е политически спонсор на насилие и екстремистки проявления“, уверен е лидерът на социалдемократите. \r\nТАСС обяснява, че в момента, в Румъния, дясноцентристкият президент Йоханис, избран от Национално-либералната партия, съществува съвместно с лявоцентристко парламентарно мнозинство и правителство, доминирано от СДП, ръководен от Драгня. Тази политическа конфронтация, която приема най-различни форми, се изостря с приближаването на президентските избори следващата година. \r\nПревод и редакция:", "date": "2018.08.11", "title": "ТАСС: Лидерът на управляващата партия в Румъния определи протестите като атака срещу конституционния ред"}
{"url": "http://www.focus-news.net/news/2018/08/11/2555287/afp-vtora-vecher-na-protesti-v-rumaniya.html", "text": "Хиляди демонстранти се събраха в събота в румънската столица Букурещ за втори пореден ден, след като повече от 450 души бяха ранени и около 30 бяха арестувани при огромен протест срещу корупцията в петък, предава  AFP . \r\nПолицията беше критикувана, за използването в петък вечер на водни оръдия и сълзотворен газ, за да разпръсне протестиращите, след като десетки хиляди се събраха, за да призоват лявото правителство да подаде оставка. \r\nМного демонстранти се нуждаеха от лечение след вдишване на лютив  и сълзотворен газ, докато други бяха удряни , съобщиха болнични източници. \r\nОколо 30 полицаи са били ранени, 11 от които са били отведени в болница. \r\nХиляди се събраха в централната част на Букурещ в събота вечер, някои от които носеха румънски флагове, като демонстрантите настояваха, че няма да се откажат от протестите въпреки насилието в петък.  Юлиян Марков", "date": "2018.08.11", "title": "АFP: Втора вечер на протести в Румъния"}
{"url": "http://www.focus-news.net/news/2018/08/11/2555288/agerpres-politsiyata-razpitva-19-dushi-sled-petachnite-protesti-v-rumanskata-stolitsa.html", "text": "Полицията разпитва 19 души след петъчните протести в румънската столица, предава румънската държавна агенция  Agerpres . \r\n\"В този момент прокуратурата при Букурещкия трибунал и Букурещката полицейска служба - службата за убийства, разпитват шестима души за събитията от предната вечер на площад\" Викториеи \". Преди това бяха разпитани още 13 души \", заяви полицията на столицата в прессъобщение. \r\nСпоред същия източник, следователите също анализират видеозаписите, направени по време на протеста. \r\n\"Дейностите, които се провеждат, целят да установят самоличността на присъстващите в областта на агресията и действията им. Според развитието на разследванията ще се предостави конкретна информация за участието на лицата, които разпитваме\", се казва в съобщението. \r\nПрокуратурата към Букурещкия трибунал (ПТБ) вече обяви, че след инцидентите, станали на площад \"Викториеи\", е извършено наказателно преследване по дело за агресия срещу двама жандармеристи, за опит за кражба на оръжие и нарушаване на реда и обществения мир.  Юлиян Марков", "date": "2018.08.11", "title": "Аgerpres: Полицията разпитва 19 души след петъчните протести в румънската столица"}
{"url": "http://www.focus-news.net/news/2018/08/11/2555266/sled-nosht-na-nasilie-i-bezreditsi-antipravitelstvenite-protesti-v-rumaniya-prodalzhavat-obzor.html", "text": "Серията антиправителствени протести в Румъния продължават. След нощта на насилие и безредици, в центъра на Букурещ за втори пореден ден събират недоволни от правителството на премиера Виорика Дънчила. Малко преди 20:00 часа на Площада на победата вече се бяха събрали около осем хиляди души, но местните медии съобщиха, че броят им непрекъснато нараства.  \r\nДесетки хиляди граждани на северната ни съседка - между 80 и 100 хил. според различните оценки, излязоха на мащабна демонстрация в столицата Букурещ и в други градове на страната, за да покажат за пореден път несъгласието си с политиката на управляващите. Освен в страната, където за участие в събитието се върнаха хиляди румънци, живеещи извън родината си, протести бяха организирани от диаспората пред дипломатическите представителства на Букурещ в цяла Европа.  \r\nИнтересното е, че протестът бе определен като \"европейска премиера\" на специфичен феномен - десетки хиляди граждани на Румъния, които пребивават и работят в чужбина, или такива, прибрали се в страната за почивка и срещи с близки и роднини, бяха тъкмо тези, които станаха инициатора на събитията.  \r\nДемонстрацията в петък започна спокойно, но завърши бурно с намеса на жандармерията, която употреби водни оръдия и сълзотворен газ, за да разпръсне участниците в акцията. Равносметката - над 450 ранени, 70 от които останаха в болница за оказване на необходимата медицинска помощ. Сред тях има и представители на правоприлагащите органи, ранени в сблъсъците с протестиращите.  Искания за независимо правосъдие \r\nПолитическите размирици в Румъния бяха провокирани от проектозакон, който декриминализира злоупотребата с длъжност – престъпление, заради което се правят опити за арестуването на лидера на управляващите социалдемократи Ливиу Драгнеа. През юни управляващото мнозинство подкрепи предложение за отслабване на законодателството в областта на борбата с корупцията. \r\nОпозицията и президентът Клаус Йоанис се опитаха да възпрепятстват приемането на закона чрез оспорване в Конституционния съд. В същия месец президентът, в съответствие с решение на Конституционния съд, освободи от длъжност Лаура Ковеши, главен прокурор на Националната дирекция за борба с корупцията.  \r\nОще тогава серията протести, които започнаха от началото на годината, бяха възобновени, а с тях и исканията на гражданите правителството да гарантира независимостта на органите на съдебната система.  Реакция на управляващи и опозиция \r\nЧасове след безредиците управляващите запазват мълчание, но не и опозицията. От  „Съюз за спасение на Румъния“  поискаха оставката на вътрешния министър Кармен Дан. Според твърденията на партията, властите са подстрекали умишлено хулигани и други крайно настроени групи, за да провокират безредици и да оправдаят намесата на жандармерията.  Държавният глава Клаус Йоханис  също не закъсня с реакцията си. „Осъждам силно бруталната намеса на жандармерията, която е непропорционална в сравнение с действията на повечето хора на Площада на победата. Опитът да се попречи на на хората да изразят волята си чрез насилствена реакция на правоприлагащите органи е отвратително решение\", написа румънският президент Клаус Йоханис в социалната мрежа „Фейсбук“.  \r\nСлед нощта на безредици властите се опитаха да овладеят напрежението. На фона на кадрите с брутални сцени на упражняване на сила,  говорителят на румънската жандармерия Мариус Милитару  свика пресконференция, на която представи по-подробни данни за случилото се във вечерните дни на петък. Съгласно представената от Милитару информация, от 452-ма ранени, 70 са били хоспитализирани, включително 11 жандармери. Стана ясно, че след безредиците са арестувани 33-ма души, образувани са осем наказателни дела и са наложени 23 глоби на обща стойност 17 хил. леи (около 3,7 хил. евро). \r\n„Жандармите предприеха изключително защитни действия, когато бяха атакувани. Намесата им бе абсолютно оправдана“, категоричен бе Милитару.  \r\nСъщевременно той увери, че в нощта на протестите е била излъчена преговаряща група, която е влязла в контакт с протестиращите. Въпреки това членовете й са били замеряни с камъни, в резултат на което е взето решение за разпръсването на участниците в демонстрацията.  Министър-председателят на Румъния Виорика Дънчила  също разкритикува категорично насилието на петъчния протест в Букурещ. Според Дънчила, която понастоящем е на почивка, в докладите на Министерството на вътрешните работи се посочва, че „насилствените актове са извършени от групи добре организирани хора, които са атакували полицията, институциите и са нанесли щети на публичната собственост с цел да предизвикат конфликт между протестиращите и правоприлагащите органи, за да представят държавната власт в уязвима светлина\", бе подчертано в изявление от кабинета на румънския премиер. Правителството в Букурещ очаква компетентните институции да извършат всички необходими разследвания, така че виновните за насилствените действия да бъдат подведени под отговорност, бе казано още в разпространения текст.  \r\nВ същото време Дънчила е поискала от румънската разузнавателна служба спешен доклад за лицата, които са подготвили и провокирали насилието, както и данни за начина, по който съответните институции следят за действията на протестиращите. „За съжаление уличното насилие е придружено от редица изявления на политически лидери, опитващи се да експлоатират в тяхна полза драматичните последици от тези събития, като отправят обвинения срещу държавните сили и държавните институции, и подтикват гражданите срещу тях\", се допълва още в изявлението. Тереза Герова", "date": "2018.08.11", "title": "След нощ на насилие и безредици - антиправителствените протести в Румъния продължават (ОБЗОР)"}
{"url": "http://www.focus-news.net/news/2018/08/11/2555289/romania-insider-protestat-v-tsentara-na-bukuresht-e-miren.html", "text": "Протестът в центъра на Букурещ е мирен, пише румънското електронно издание  Romania-Insider . \r\nДесетки хиляди хора се събраха в площад \"Викториеи\" в Букурещ в събота вечер на втори пореден протест срещу правителството на ПСД-АЛДЕ. \r\nОстрите сблъсъци по време на протеста в петък, когато полицията използва сълзотворен газ и водни оръдия срещу протестиращите, за да разчисти площада, след като беше провокирана от някои групи хулигани, накараха много хора да се върнат по улиците отново в събота. Те бяха по-решени от всякога да продължат протестите си срещу правителството и управляващата коалиция, която го подкрепя, пише изданието. \r\nТози път протестът беше спокоен, без насилствени сблъсъци. Хората скандираха лозунгите си срещу правителството и осветиха  площада с телефоните си в 21:00 и 22:00 часа. Полицията също се държеше по-приятелски. \r\nНяколко опозиционни лидери са били забелязани сред протестиращите, включително и либералния лидер Людовик Орбан.  Юлиян Марков", "date": "2018.08.11", "title": "Romania-Insider:  Протестът в центъра на Букурещ е мирен"}
{"url": "http://www.focus-news.net/news/2018/08/11/2555262/the-washington-post-kak-tuiyt-na-tramp-i-rech-na-erdogan-raztarsiha-turskata-ikonomika.html", "text": "Стойността на турската лира спрямо долара спадна драматично, загубвайки повече от 18% от стойността си за един ден – влошавайки обезценяването на турската лира, което тече от месеци. Какво предизвика този срив на лирата? – Има различни фактори, много от които са свързани с икономическата политика на турския лидер Реджеп Таийп Ердоган, пише  американското издание The Washington Post  в коментар за финансовия аспект на американско-турската криза. \r\nИзданието обаче отбелязва, че специално в петък е имало един много важен елемент, който е влошил сериозно ситуацията: „туийт“ от американския президент Доналд Тръмп. \r\n„Току що одобрих удвояването на митата върху стоманата и алуминия от Турция, тъй като тяхната валута, Турската Лира, се срива бързо надолу спрямо нашия много силен долар! За алуминия сега ще са 20% и за стоманата 50%. Нашите отношения с Турция в момента не са добри!“ – написа държавният глава на САЩ в 08:47 във Вашингтон и 15:47 в Турция. Като основание за мерките, Вашингтон посочи арестуването на евангелисткия пастор Андрю Брънсън от турските власти. \r\nЗадържането на Андрю Брънсън, който е изправен пред съд по обвинения, свързани с неуспешния опит за преврат през 2016 г. в Турция, доведе до сериозно влошаване на отношенията между двата съюзника в рамките на НАТО. Миналата седмица Съединените щати наложиха наказателни санкции срещу двама членове на турския кабинет и предупреждиха за бъдещи мерки, отбелязва вестникът. \r\nТази икономическа несигурност разтърси икономиката на Турция, която вече беше нестабилна, а лирата е спаднала многократно от началото на август. \r\nВ петък, преди публикуването на съобщението на Тръмп, Ердоган се опита да прекрати продажбата, като призова турските граждани да обменят всеки долар, евро или злато за лири, за да помогнат на валутата. \"Това е национална, домашна битка\", заяви той пред тълпата в североизточния град Байбурт, според цитата на Ройтерс. \"Това ще бъде отговорът на моите хора на онези, които водят икономическа война срещу нас\". \r\nДумите на Ердоган не направиха нищо, за да успокоят инвеститорите. Цената на лирата спадна значително веднага след неговото изказване. \r\nМного анализатори отхвърлят оплакванията на Ердоган за водена от чужбина \"икономическа война\" срещу Турция и изразиха мнение, че те в голяма степен са жертвен агнец за провала на собствената икономическа политика на турския лидер. \r\nНо „туитът“ на Тръмп може да промени това. В своето послание в социалната мрежа, президентът на САЩ отбеляза конкретно как турската лира се плъзга \"бързо надолу спрямо нашия много силен долар\". Той добави: \"В момента отношенията ни с Турция не са добри\". \r\nАдминистрацията на Тръмп не се свени да използва своята икономическа сила като политическо оръжие, за да удари чужди сили. Той засили санкциите срещу страни като Северна Корея, Иран, Русия и други. В редица държави, най-вече в Иран и Русия, това доведе до значителен спад в стойността на тяхната валута. \r\nВ същото време Съединените щати водят икономическа война срещу Китай чрез мита и други мерки. Съобщението на Тръмп показа, че в много случаи политическите и икономическите фактори се припокриват - решението на американския президент за удвояване на санкциите срещу Турция стана възможно благодарение на ключов търговски закон на име „Раздел 232“, който дава на държавния глава много широки правомощия по отношение на митата в случаи, свързани с на национална сигурност на САЩ. \r\nПревод и редакция:", "date": "2018.08.11", "title": "The Washington Post: Как „туийт“ на Тръмп и реч на Ердоган разтърсиха турската икономика"}
