{"url": "http://www.focus-news.net/news/2018/09/18/2568632/sport-polsha-pobedi-balgariya-v-mach-ot-svetovnoto-parvenstvo-po-voleybol.html", "text": "Полша спечели мач от Световното първенство по волейбол в мач срещу домакините България с 3:1. Полският тим завършва на първо място в група Д, докато България остава трета. \r\nБългарският отбор ще пътуват към София, където от петък до неделя ще участват във втората фаза на Световното заедно с отборите на САЩ, Канада и Иран.   Виктор Турмаков", "date": "2018.09.18", "title": "Спорт: Полша победи България в мач от Световното първенство по волейбол"}
{"url": "http://www.focus-news.net/news/2018/09/18/2568611/vladimir-putin-deystviyata-na-izraelskite-vvs-sa-narushenie-na-siriyskiya-suverenitet.html", "text": "Операцията на израелските ВВС са предприети в нарушение на суверенитета на Сирия. Това е подчертал държавният глава на Руската федерация Владимир Путин в разговора си с министър-председателя на Израел Бенямин Нетаняху по повод инцидента със свалянето на самолета „Ил-20“ в Средиземно море, в резултат на което загинаха 15 военнослужещи на Москва, предава  TACC . \r\n„Путин припомни, че операцията на израелските ВВС са предприети в нарушение на суверенитета на Сирия. В този случай не са изпълнени и руско-израелски споразумение за предотвратяване на опасни инциденти и в резултат руски самолет е попаднал под огъня на сирийската ПВО“, информират от пресслужбата на Кремъл.  \r\nРуският президент е призовал израелската страна за предотвратяване на подобни ситуации в бъдеще, се казва още в разпространеното съобщение. Тереза Герова", "date": "2018.09.18", "title": "Владимир Путин: Действията на израелските ВВС са нарушение на сирийския суверенитет"}
{"url": "http://www.focus-news.net/news/2018/09/18/2568614/rumyana-glavcheva-ekspert-seizmolog-dopisen-chlen-na-bani-nay-malko-shest-zemetreseniya-sa-useteni-dnes-v-gartsiya.html", "text": "Тази сутрин в 5:48 време в епицентъра (както и българско време) бе сложено началото на серия трусове на 16-20 километра (км) югозападно от Патра, северозападен Пелопонес. Това съобщава за Агенция \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nПървият  от трусовете е с магнитуд 4.2. Поради малката си дълбочина, едва 3 км под земната повърхност, той е усетен в епицентъра с интензивност до VI степен по 12-степенната скáла. След него са регистрирани 9 труса с магнитуд до 2.0 и епицентри на 16-20 км от Патра. Активната дълбочина достига 20 км. Междувременно, на тридесетина километра в юг-югозападна посока в община Андравида се проявява друга нискомагнитудна активност – 3-4 земетресения с максимален магнитуд 3.9. В условия на достатъчна величина на натрупаните напрежения, не се изключва възможност от реализация на по-силно земетресение в района на северозападен Пелопонес. Независимо от тези земетресения, в акваторията на Средиземно море, на 65-70 км южно от стария критски град Рѐтимно (35 690 ж.) в осем часá днес станаха две земетресения през 4 минути едно след друго. Излъчената при тях енергия съответства на магнитуди 4.4 и 3.9. Дълбочината на сеизмичната активност не е уточнена, но е в интервала 10-20 км (Атинската обсерватория и Европейски сеизмологичен център). Известно е, че по-силното от двете земетресения е усетено в остров Крит на разстояния до 120 км от епицентъра. Реализираната средиземноморска активност е продукт на процеси по Критско-Рόдоския хребет.  \r\nДнешният ден е убедителен за голямата сеизмична активност на територията на Гърция. В 17:44 и 18:16 на 8-9 км северно от Катерини и около 45 км югозападно от Солун станаха земетресения с магнитуд 3.0 и 3.6, съответно. Поради неголямата дълбочина на източниците, и двата труса са усетени. Равносметката: на територия от 132 хиляди квадратни километра – сравнима с територията на нашата страна – в продължение на половин денонощие бяха усетени най-малко шест земетресения в три различни обасти.", "date": "2018.09.18", "title": "Румяна Главчева, експерт-сеизмолог, дописен член на БАНИ: Най-малко шест земетресения са усетени днес в Гърция"}
{"url": "http://www.focus-news.net/news/2018/09/18/2568613/varna-valchi-dol-otnovo-shte-ima-mazhki-otbor-po-futbol.html", "text": "След едногодишно прекъсване във Вълчи дол отново ще има мъжки отбор по футбол. Това съобщиха за  Радио „Фокус“ – Варна  от Община Вълчи дол. Местният „Вихър“ се завръща на футболната сцена и ще започне участие в окръжната “Б” група. Освен с мъжки отбор ФК „Вихър“ – Вълчи дол ще бъде представен и с две детски гарнитури  - деца – II група, родени през 2004 година, и деца – подготвителна група, родени през 2006 година. Деца – II група са отборите на Суворово, Тервел, Велики Преслав, Дончево, Нови пазар, Провадия и Балчик, а деца – подготвителна група са Балчик, Суворово, „Олимпик“ Варна, Дългопол, Каварна, Старо Оряхово, Тополи, „Атлетик“ Шумен, „Тича“ Варна. „Целта, която ръководството на Общината е поставило пред нас, е постепенно налагане на местни футболисти. Затова след проведени няколко разговора с председателя на БФС – Варна Георги Мирчев и с негова помощ във Вълчи дол на помощ дойде Калоян Георгиев – шампион на България с децата на „Черно море“ – Варна. Калоян Георгиев проведе няколко тренировки с децата от школата на ФК „Вихър“ –  Вълчи дол, които останаха доволни и според които тренировките бяха изключително ползотворни“, съобщиха от ръководството на отбора. Според новия треньор на ФК „Вихър“ Вълчи дол Марин Маринов от години не се прави достатъчно за футбола. Парите, с които разполага клубът за мъжки отбор, са 5000 лева и са изцяло от общинския бюджет. „Имаме амбицията отборът да се развива, затова ще е необходимо да бъдат потърсени и допълнителни спонсори“, каза още Маринов. В момента отборът се подготвя на официалния терен на градския стадион „Петко Сираков“, но е получил уверението на кмета на община Вълчи дол Георги Тронков, че в най-скоро време ще бъде разчистено и подготвено помощното игрище, което се намира над основния терен. По този начин ще се запази тревната настилка за домакинските срещи, които през новата футболна година се очертава да бъдат не малко. \r\nДиана СТОЕВА", "date": "2018.09.18", "title": "Варна: Вълчи дол отново ще има мъжки отбор по футбол"}
{"url": "http://www.focus-news.net/news/2018/09/18/2568609/plovdiv-281-mesta-ostavat-nezaeti-v-detskite-gradini-v-plovdiv.html", "text": "В проведеното на 18.09.2018 г. текущо класиране за прием в детските заведения на град Пловдив взеха участие 824 деца, съобщиха от  Общината . От тях най-много са децата на яслена възраст – 515. За първа възрастова група заявления за участие в класирането бяха подадени за 165 деца, за втора – 88, за трета подготвителна група – 36 деца, и 20 деца кандидатстваха за четвърта подготвителна група. \r\nЗа класирането бяха обявени общо 675 свободни места, като 262 от тях за децата в яслена възраст, 124 – за първа възрастова група, 68 – за втора възрастова група, 131 – за трета подготвителна група, и 90 места за четвърта подготвителна група. \r\nКласирани бяха общо 394 от кандидатстващите – 251 деца за детските ясли, 74 за първа възрастова група, 26 за втора възрастова група, 32 за трета подготвителна група и 11 за четвърта подготвителна група. За всички класирани деца следва записване при директорите на детските градини и ясли в определения от Графика на дейностите срок – 25.09.2018 година. \r\nСлед класирането на 18 септември остават незаети общо 281 места, съответно за яслени групи – 11 места, за първа група – 50, за втора група – 42 и за подготвителните групи съответно 99 за трета и 79 за четвърта. \r\nСледващото класиране е на 4 октомври 2018 г. При подаване на заявления за него родителите е добре да се запознаят с обявените свободни места, които ще бъдат публикувани в срок до 26 септември включително. Повече информация родителите могат да намерят на страницата на системата за прием на адрес www.dz-priem.plovdiv.bg. \r\nЗа децата, които са на 5- и 6-годишна възраст (родени през 2012 и 2013 година), Община Пловдив предлага, освен групите в детските градини, и подготвителни групи в училищата, които са полудневни или целодневни. Записването в тези групи е на място в училищата. Информация за тази възможност родителите могат да намерят в секция „Образование“ на интернет страницата на общината www.plovdiv.bg.", "date": "2018.09.18", "title": "Пловдив: 281 места остават незаети в детските градини в Пловдив"}
{"url": "http://www.focus-news.net/news/2018/09/18/2568610/api-predstavi-sistemata-za-elektronni-vinetki-obzor.html", "text": "Председателят на УС на Агенция „Пътна инфраструктура“ инж. Светослав Глосов и управителят на Консорциум “Капш Трафик Солюшънс” Михаел Вербер представиха начина за купуване на електронна винетка от терминал за самообслужване. От 1 януари 2019 г. винетките стават електронни и шофьорите ще могат да ги купуват от терминал за самообслужване, от уеб портал, мобилно приложение и от разпространителски офис на оператора на системата „Националното тол управление“ в АПИ. Плащането на терминалите за самообслужване няма да е кешово, а с дебитни или кредитни карти. От АПИ увериха, че то ще става за минимално време. Терминалите ще бъдат общо 500 и ще са разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За улеснение на пътуващите терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Целта ни е обхващане на основните транзитни потоци, преминаващи през страната ни. Инж. Светослав Глосов увери, че промяна в цените на винетките няма да има - годишната е 97 лв., тримесечната - 54 лв., месечната 30 лв., а седмичната 15 лв. По думите му уикенд винетката ще струва около 10 лева, но все още предстои цената и да бъде уточнена. Винетките, които вече са закупени и са с валидност след 1 януари 2019 година се предвижда да бъдат конвертирани в системата със срока си на валидност. По думите на инж. Глосов за улеснение на шофьорите след 15 декември ще бъдат предоставени различни канали за конвертиране на винетката. Освен 500-те терминала ще има и около 1000 пункта от разпространителската мрежа на винетната система. Глосов допълни, че шофьор, който притежава валидна винетка и пропусне да я конвертира в системата, тя няма да го отчита като нарушител и няма да му бъде наложена глоба. При спирането от контролен орган на такъв водач, неговата винетка ще бъде въведена в системата на място от оператор на автомобила, но няма да бъде констатирано нарушение. Изпълнителният директор на фирмата изпълнител на проекта за създаването на системата за електронните винетки Михаел Вербер заяви, че има най-различни средства за контрол над системата като мобилно-контролните средства са най-важни. По думите му също така ще има и стационарни точки за контрол със съответните видеокамери. Системата не работи към момента, но вече е минала първите тестове.  \r\nПри закупуването на електронна винетка шофьорите ще трябва да попълнят последователно: регистрационния номер на автомобила; е-mail адрес, ако потребителят желае на електронната си поща да получи обратна информация за купената винетка; срок за валидност на електронната винетка - годишна, тримесечна, месечна, седмична или уикенд; начална дата за стартирането й.  След попълване на данни от кредитна или дебитна карта, каквито са необходими при покупките on-line, на е-mail ще се получава съобщение за купената електронна винетка. Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват.  \r\nОт същите терминали след 16 август 2019 г., когато ще стартира и тол системата за моторните превозни средства над 3,5 тона, ще може да се купуват и маршрутни карти.", "date": "2018.09.18", "title": "АПИ представи системата за електронни винетки (ОБЗОР)"}
{"url": "http://www.focus-news.net/news/2018/09/18/2568612/ivan-dyakov-naroden-pevets-obshtina-simitli-e-pazitel-na-traditsiite-i-folklora.html", "text": "Община Симитли е пазител на традициите и фолклора. Това каза за  Радио „Фокус“ - Пирин  народният певец Иван Дяков. „Аз се чувствам като част от Община Симитли. Наблюдавайки това, което се случва в Общината, мога да кажа само хубави неща, защото откакто е кмет г-н Апостолов пред очите ми аз видях развитието на общината и смело мога да кажа, че Симитли е най-бързо развиващата се община. Говорим за кмет, който работи с голям замах работи за благото на жителите на Симитли, и виждам, че няма населено място в рамките на Общината, където да не е оставил голям отпечатък със своите действия за благосъстоянието на хората“, коментира той. Иван Дяков подчерта, че като постоянен гост-изпълнител на всеки празник на града забелязва духа на хората и това, че са удовлетворени от ставащото в общината. Той допълни, че много добре е интегрирана и ромската общност в града, като почти няма безработни лица. По думите му безработни са само тези, които не искат да работят. \r\nНатали СТЕФАНОВА", "date": "2018.09.18", "title": "Иван Дяков, народен певец: Община Симитли е пазител на традициите и фолклора"}
{"url": "http://www.focus-news.net/news/2018/09/18/2568618/pazardzhik-chitalishtnata-biblioteka-v-selo-kapitan-dimitrievo-poluchava-finansirane-ot-ministerstvoto-na-kulturata-za-obnovyavane-na-knizhniya-fond.html", "text": "Читалищната библиотека в село Капитан Димитриево ще получи финансиране по програмата \"Българските библиотеки – съвременни центрове за четене и информираност\" по одобрен проект от Министерството на културата, съобщиха за  Радио „Фокус“ – Пазарджик  от културната институция. Проектът на НЧ \"Сергей Румянцев - 1909\" е получил одобрение на стойност 1 555 лв. Програмата продължава изпълнението на основната цел – чрез осигуряване на финансова подкрепа за обновяване на библиотечните колекции да активизира интереса към книгата и четенето и да съдейства за развитие на библиотеките като основни центрове за духовност, придобиване на знания и информация. Финансовата подкрепа е навременна и необходима, защото бибилиотеката има нужда от нови и съвременни издания. Така ще бъдат задоволени много читателски търсения, уточняват от читалището.", "date": "2018.09.18", "title": "Пазарджик: Читалищната библиотека в село Капитан Димитриево получава финансиране от Министерството на културата за обновяване на книжния фонд"}
{"url": "http://www.focus-news.net/news/2018/09/18/2568620/sliven-otoplenieto-s-tvardo-gorivo-si-ostava-nay-predpochitaniyat-nachin-za-otoplenie-prez-zimata-v-oblastta.html", "text": "Отоплението с твърдо гориво си остава най- предпочитаният начин за отопление през  зимата, съобщиха за  Радио „Фокус“ – Сливен  търговци. В навечерието на зимния сезон рязко се покачва търсенето на дърва и въглища. Средно в областта кубик дърва се търгува за 80 лв. на кубик, а дали в тази цена влиза доставка е въпрос на споразумение между клиента и купувача. По–евтини са дървата в районите с традиционен дърводобив – Котел и Твърдица. Там дървата са и предпочитан начин за отопление. В тези общински центрове няма изградени топлоцентрали. Търсени за отопление са и въглищата. Цената там варира в зависимост от качеството и това дали са обработени. 360 лв. за тон струват непресятите въглища. Цената на пресятите е 420 лв. Те се пакетират в чували, което ги прави по–удобни за употреба. В областния център Сливен част от града ползва услугите на местната топлофикация, а цената за отопление предлагата от ТЕЦ – Сливен е добра, тъй като котлите са на въглища и не се влияе от колебанията на цената и доставките на природен газ. Освен това от топлоцентралата предлагат преференциални цени на ползвателите срещу сключване на индивидуален договор. Така редовните платци получават топлоенергия на преференциални цени. Цената на парното за един месец в среден апартамент е около 140 – 150 лв. Онези, които поради липса на топлотрасета или абонатни станции не могат да се възползват от услугите на ТЕЦ, отново предпочитат твърдото гориво. Доказателство за това са и изплащаните от Социално подпомагане помощи – над 90% от тях са за закупуване на дърва и въглища. \r\nЛюдмила ЙОРГОВА", "date": "2018.09.18", "title": "Сливен: Отоплението с твърдо гориво си остава най-предпочитаният начин за отопление през зимата в областта"}
{"url": "http://www.focus-news.net/news/2018/09/18/2568617/mika-zaykova-finansov-ekspert-uvelichenieto-na-zaplatite-v-byudzhetniya-sektor-e-nalivane-na-pari-v-katsa-bez-dano-zashtoto-sistemata-e-nereformirana.html", "text": "Увеличението на заплатите в бюджетния сектор е наливане на пари в каца без дъно, защото системата е нереформирана. Това каза за  Радио „Фокус“  финансовият експерт Мика Зайкова. Анализирайки състоянието на икономиката на страната, тя обясни, че инвестициите в България за 10 години са отбелязали десетократен спад. Най-големият инвеститор в страната са българите мигранти, работещи в чужбина. Намаляват чуждите инвестиции, а дори българските инвеститори изнасят парите си вън от страната, уточни Зайкова. \r\n„Основната причина за това е корупция, сива икономика и организирана престъпност, толерирана от политическата класа. Най-големият инвеститор са българите, които работят извън страната. И това е много тъжно, защото България все повече започва да прилича на инвестиционна пустиня“, коментира финансовият експерт. \r\nМика Зайкова каза още, че цените в България достигат близо 50% от средните в Европейския съюз, а покупателната способност на доходите е два пъти по-ниска. Инфлацията в страната ще \"изяде\" увеличението на пенсиите и заплатите, предупреди Зайкова.", "date": "2018.09.18", "title": "Мика Зайкова, финансов експерт: Увеличението на заплатите в бюджетния сектор е наливане на пари в каца без дъно, защото системата е нереформирана"}
{"url": "http://www.focus-news.net/news/2018/09/18/2568619/hayko-maas-ot-skopie-ako-tarsite-germanski-ministar-elate-v-makedoniya.html", "text": "Министърът на външните работи на ФРГ Хайко Маас (ГСДП), който е на посещение в Скопие, коментира шеговито честите посещения на политици на Берлин в югозападната ни съседка. „Ако търсите някой германски министър, елате в Македония“, цитира думите му скопската  „ТВ 21“ . \r\nСлед историческото посещение на германския канцлер Ангела Меркел в началото на септември, във вторник в Македония е първият дипломат на Берлин, а в сряда се очаква пристигането на министъра на отбраната на ФРГ Урсула фон дер Лайен.  \r\nСпоред Маас зачестилите визити на политици от Берлин потвърждават силната подкрепа на Германия за интеграцията на Македония в ЕС, но и тази на региона като цяло. Той подчерта, че ако Македония продължи да работи със същия ангажимент по въпроса за името, членството в Общността ще се случи бързо.  \r\nНа свой ред македонският външен министър Никола Димитров заяви, че официален Берлин се стреми към решимостта на Македония да придвижва напред процеса на реформи. Той отбеляза, че за Македония и правителството в Скопие, европеизирането на страната е по-важно от самото членство на ЕС. \r\nОт Македония германският външен министър ще отпътува за Гърция, където ще се срещне с лидерите на правителството в Атина. Маас ще отправи същото послание към Гърция, каквото предаде и на македонците – че имат историческа възможност да разрешат дългогодишния спор за името.  Тереза Герова", "date": "2018.09.18", "title": "Хайко Маас от Скопие: Ако търсите германски министър, елате в Македония"}
{"url": "http://www.focus-news.net/news/2018/09/18/2568621/treti-poreden-den-grazhdani-protestiraha-s-iskane-za-ostavka-na-pravitelstvoto-obzor.html", "text": "За трети пореден ден група протестиращи се събраха пред сградата на Народното събрание с искане за оставка на правителството. В днешния ден те бяха около 30-40 души. Протестните действия протекоха спокойно, без безредици и без необходимост от ограничаване на движението по бул. „Цар Освободител“. На място имаше засилено полицейско присъствие. Протестиращите се обявиха против настоящото управление и настояха гражданите да участват в него. Един от организаторите заяви, че ще се проведе протестно шествие пред сградата на Европейската комисия на 26 септември. Протестиращите уточниха, че за момента протестните действия се преустановяват, но всеки който желае може да отиде и да протестира пред сградата на парламента. По време на протеста един от участниците в него връчи „златна кутия от обувки“ на служител на МВР, иронизирайки случая с бизнесмена Миньо Стайков и с молба кутията да бъде предаде на кмета на София Йорданка Фандъкова. Протестиращите бяха изготвили и списък на националните според тях предадели, който прочетоха публично \r\nЦветелин ДИМИТРОВ", "date": "2018.09.18", "title": "Трети пореден ден граждани протестираха с искане за оставка на правителството (ОБЗОР)"}
{"url": "http://www.focus-news.net/news/2018/09/18/2568622/hayko-maas-uspeshniyat-referendum-e-klyuchov-za-evropeyskata-perspektiva-na-makedoniya.html", "text": "Успешният референдум е ключова стъпка за европейската перспектива на Македония. Това подчерта министърът на външните работи на ФРГ Хайко Маас в рамките на срещата в Скопие с македонския си колега Никола Димитров, предава местната информационна агенция  „Макфакс“ . \r\nПървият дипломат на Берлин отправи ясно послание на подкрепа към македонското правителство в услията му да продължи с изпълнението на вътрешните реформи, с акцент върху значението на успешен референдум и пълното прилагане на споразумението с Гърция като ключова стъпка за отваряне на европейската перспектива и пълна интеграция на Република Македония в ЕС и НАТО. \r\nВ Скопие двамата дипломати размениха мнения за възможностите и взаимния интерес за по-нататъшното развитие на двустранно сътрудничество между Македония и Германия. Специален акцент е поставен върху възможностите за по-нататъшно засилване на икономическото сътрудничество, подчертава агенцията. Тереза Герова", "date": "2018.09.18", "title": "Хайко Маас: Успешният референдум е ключов за европейската перспектива на Македония"}
{"url": "http://www.focus-news.net/news/2018/09/18/2568287/denyat-18-septemvri-v-balgarskata-istoriya.html", "text": "През 1854 г. Георги Раковски разпуска четата си поради оттеглянето на руската армия от Балканите по време на Кримската война и предвид настъпващата есен. Започват заседанията на Европейската комисия по изработване на Органически устав на Източна Румелия в Цариград. На 15 октомври комисията се премества в Пловдив. Княз Александър I заминава за Букурещ през 1879 г., на своето първо официално посещение в чужбина. През 1912 г. започва формирането на 37-ми, 38-ми, 41-ви, 42-ри, 43-ти, 44-ти, 45-ти, 46-ти,  47-ми, 48-ми, 49-ти, 50-ти, 51-ви, 52-ри, 53-ти, 54-ти пехотни полкове. Започва формиране на 70 доброволчески чети (между 10 и 30 четници) от тракийски и македонски българи по план на Александър Протогеров и Петър Дървингов, ръководени от Щаб на партизанските отряди. Партизанските отряди ще бъдат изпратени в тила на Турската армия. На партизанските отряди са отпуснати 60 000 лева от щаба на войската и е издадено предписание за получаване на 600 пушки от Софийския артилерийски арсенал. През 1918 г. започва атаката на съглашенците срещу позициите на 9 Плевенска пехотна дивизия при Дойран.Срещу  една българската дивизия са хвърлени 4 пехотни дивизии на противника с 260 оръдия и над 300 картечници. Започва настъплението на войските на Съглашението при връх Добро поле. Фронтът е пробит от многобройните противникови части.Срещу 2 Тракийска и 3 балканска дивизия настъпва Втора сръбска армия и две френски дивизии. В контраатаката на връх Калатепе край Дойран загива капитан Никола Константинов, доцент по математика в СУ, командир на 16 рота от 17 Доростолски полк. Капитан Константинов лично води войниците си в ръкопашната схватка. През 1944 г. е обявено военно положение в България. Решението е взето на 8 септември 1944 г. от кабинета на Константин Муравиев.  актрисата Катя Паскалева, актьорът Руси Чанев  книжовникът и участник в националноосвободителното движение Натанаил Охридски и Пловдивски (Нешо Стоянов Бойкикев), художникът Христофор Жефарович. 2007 г. \r\nПрезидентът на Република България Георги Първанов присъжда орден „Стара планина“ първа степен на: \r\n1. Никола Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“ \r\n2. Сесилия Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“ \r\n3. Жан-Клод Юнкер - „за изключително големия му принос за развитие на двустранните отношения между Република България и Великото Херцогство Люксембург, както и за присъединяване на страната ни към Европейския съюз.“ 2006 г. \r\nПрезидентът на Република България Георги Първанов присъжда орден „Стара планина“ първа степен на Димитрис Куркулас посланик, ръководител на делегацията на Европейската комисия в Република България, „за изключително големите му заслуги за развитието на отношенията между Република България и Европейския съюз, утвърждаването на авторитета на страната ни като надежден партньор и бъдещ член на Европейския съюз, както и по повод окончателното му отпътуване от България“. 2001 г. \r\nМакедонският премиер Любчо Георгиевски е на посещение в България. \r\nВизитата е по покана на българския премиер Симеон Сакскобургготски. Обсъдени са проблемите на сигурността в региона, както и съвместни икономически проекти, влючително и в телекомунискациите. Не са подписани конкретни договори по тях. 1995 г. \r\n“Българска телекомуникационна компания” ЕАД и гръцката компания \"Интраком\" учредяват смесено дружество \"Булком\", в което гръцката фирма притежава 68 % от капитала. 1992 г. \r\nДиректорът на Националната разузнавателна служба генерал Бриго Аспарухов публично изнася данни за тайната мисия на съветника на министър-председателя Филип Димитров - Константин Мишев в Македония. Според изнесените данни Мишев е проучвал възможността за оръжейни доставки. Този скандал става една от причините за падането на правителството на Филип Димитров. 1973 г. \r\nОт 18 до 21 септември на приятелско посещение в България е генералният секретар на ЦК на КПСС Леонид Брежнев. На 20 септември в резиденция \"Воден\" се провежда важен разговор между Тодор Живков и Леонид Брежнев. Българският лидер иска от Брежнев отстъпки по жизненоважните за българската икономика проблеми в електроенергията и доставките на нефт, по цените на българските селскостопански стоки, а също и подкрепа на българската позиция по македонския въпрос, използвайки за пореден път тактиката на уверения за \"всестранно сближение със Съветския съюз\". 1960 г. \r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души. 1944 г. \r\nЗапочва да излиза в. \"Работническо дело\" като орган на БРП (к), с главен редактор Крум Кюлявков, заменен след месец от Димитър Ганев. \"Работническо дело\" е обществено-политически вестник; орган на Централния комитет на Българската комунистическа партия. Излиза в София до февруари 1944 г. Подновен е след 9 септември 1944 г. До 1939 г. е орган на Работническата партия, а след сливането й с БКП (1939 г.) е приемник на в. \"Работнически вестник\" и орган на Българската работническа партия. Редакцията на вестника се състои от следните членове: Хр. Калайджиев, А. Стоянов, Е. Стайков, Ц. Драгойчева, Д. Ганев, Тр. Костов и др. За да се предпазят тези кадри, за отговорни редактори са обявявани редови партийни членове, които да поемат ударите на властта срещу вестника. До 9 септември 1944 г. 36 души от тези редактори са хвърлени в затвора. 1944 г. \r\nОбявено е военно положение в България. Решението е взето на 8 септември 1944 г. от кабинета на Константин Муравиев. Кабинетът на Константин Муравиев съществува само няколко дни - от 2 до 8 септември 1944 г. През това кратко време той успява да наложи оставката на проф. Богдан Филов от Регентския съвет, да забрани някои от казионните организации и да обяви война на хитлеристка Германия. Обявената му война от правителството на СССР на 5 септември 1944 г. сериозно разколебава неговите позиции и на 8 срещу 9 септември е свален. След станалата правителствена промяна Муравиев е задържан и осъден от Народния съд на доживотен затвор. По-късно присъдата му е смекчена и в средата на 50-те години е пуснат на свобода. 1923 г. \r\nПравителството на проф. Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове. Александър Цанков участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Един от главните инициатори е за образуването на новата политическа формация Демократически сговор (август 1923 г.), но въпреки положените големи усилия не успява да се наложи като нейн лидер. През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като възглавява отново Министерството на народното просвещение. При извършеното през 1932 г. разцепление на Демократическия сговор възглавява едно от двете му течения, което скоро след това преобразува в самостоятелна политическа партия под името Народно социално движение. След забраната на политическите партии от режима на деветнадесетомайците преминава към полулегална политическа дейност. Обявява се в опозиция на монархическия режим отдясно и ратува за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застава начело на ново правителство, което се опитва да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те години се оттегля от активна политическа дейност. Като икономист научните му интереси са насочени към стопанската история на България и Европа. По-важни трудове: \"Войната на народите\" (1916 г.), \"Трите стопански системи. Капитализъм, комунизъм и националсоциализъм\" (1942 г.) и др. Автор и на спомени \"България в бурно време\" (неотпечатани). 1912 г. \r\nЗапочва формиране на 70 доброволчески чети (между 10 и 30 четници) от тракийски и македонски българи по план на Александър Протогеров (на снимката) и Петър Дървингов, ръководени от Щаб на партизанските отряди. От 22 септември започват да навлизат в Македония и Одринско, да извършват разузнавателна дейност и да формират местни чети по селата, като съдействат на българските и съюзническите войски. На 21 януари 1913 г. четите са разпуснати и се вливат в Македоно-одринското опълчение. От началото на май 1913 г. са създадени малки разузнавателни чети за наблюдение на окупираните от Сърбия и Гърция райони в Македония. 1879 г. \r\nКняз Александър I заминава за Букурещ, на своето първо официално посещение в чужбина. За княжески наместник е назначен министър-председателят Тодор Бурмов. Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия (чиито водители още по време на Учредителното събрание (1879 г.) се обявяват за олигархично управление) и с нейна помощ се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър I извършва отдавна замисления държавен преврат, след който суспендира (отменя) конституцията и въвежда т.нар. режим на пълномощията (1881-1883 г.). Но този акт не дава очакваните резултати, напротив, князът губи до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където му е издигнат мавзолей. 1878 г. \r\nЗапочват заседанията на Европейската комисия по изработване на Органически устав на Източна Румелия в Цариград. На 15 октомври комисията се премества в Пловдив. Органическият устав на Източна Румелия е основен закон (Конституция), изготвен в съответствие с разпоредбите на Берлинския договор от 1878 г. от Европейската комисия. В състава й влизат представители на Великите сили и Турция. Комисията започва своята работа през септември 1878 г. в Цариград, един месец по-късно се премества в Пловдив. Органическият устав е приет на 14 април 1879 г. след продължителни дискусии. Съдържа 495 члeна и 13 притурки (анекси). В основни линии повтаря решенията на Берлинския договор за Южна България. Източна Румелия е определена като автономна област под политическата и военната власт на султана, начело с генерал-губернатор, предлаган от султана и одобряван от Великите сили. Управлява с помощта на Частен съвет (Директорат), в който влизат 6-тимата началници на дирекциите (министерствата) в Областта. Най-влиятелна фигура в него е главния секретар, който е и директор на вътрешните работи. Законодателната власт се осъществява от Областното събрание. Състои се от 56 души: 10 се посочват от главния управител, 10 влизат по \"право\" и 36 се избират пряко от населението. Между сесиите на Областното събрание действа Постоянен комитет от 10 души, избрани сред депутатите. В административно отношение Областта се разделя на 6 департамента (окръга) и 28 кантона (околии). Органическият устав утвърждава използването на три официални езика в Областта – български, турски и гръцки. Посредством устава се гарантират основните права и свободи на населението – свобода на словото и печата, на събранията и сдруженията, равенство на всички пред закона и т.н. Уставът предвижда редица гаранции за правата на султана в Областта – да одобрява законите, гласувани от Областното събрание, да го разтуря, да разполага войска по стратегически важни места и др. Областта няма право на самостоятелна външна политика. Трябва да изплаща определена годишна вноска на Османската империя. Всичките тези ограничения имат по-скоро формален характер. На практика в резултат на упоритата съпротива на местното население Областта запазва българския си характер. 1854 г. \r\nГеорги Раковски разпуска четата си поради оттеглянето на руската армия от Балканите по време на Кримската война (1853-1856 г.) и предвид настъпващата есен. По време на войната Раковски постъпва като преводач в турската главна квартира в Шумен, където създава Тайно общество с цел да събира и изпраща военни сведения на руското командване. Поради предателство е разкрит, арестуван и пратен в Цариград. Успял да избяга, организира чета от 12 души, която през 1854 г. прехвърля Източна Стара планина, за да повдигне духа на българското население да се присъедини към руските войски. Води си дневник. Поради оттеглянето на руските войски, разпуска четата и 4 месеца се укрива у дома си в Котел, където замисля поемата \"Горски пътник\" и скицира спомените \"Неповинен българин\". В началото на 1855 г. напуска Котел, отсяда в Свищов и пише първото си стихотворение \"Постъп (марш) българский\". По късно заминава за Букурещ, а от там за Нови Сад, където започва да издава в. \"Българска дневница\" (юни - октомври 1857). С него поставя началото на българската революционна журналистика, като замисля и пробния брой на в. \"Дунавски лебед\". В Нови Сад издава \"Предвестник горского пътника\". Започва да печата началото на поемата си \"Горски пътник\", изучава българското историческо минало и проектира да създаде българско книжовно дружество. На тази дата са родени: 1945 г. \r\nРодена е Катя Кирилова Паскалева – българска актриса. Катя Паскалева завършва НАТФИЗ, специалност \"Актьорско майсторство\" при проф. Б. Дановски. Работи в Драматичен театър “Толбухин” (от 1967 г.), в Драматичен театър “Пловдив”, в Драматичен театър “Пазарджик”, в Драматичен театър \"София\", в Държавен сатиричен театър. Играла е роли във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Ролите й в театъра са: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Х. Пинтър, Йохана в \"Сватба\" от Е. Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Получени награди: \"Фемина\" за най-добра женска роля в Брюксел; актриса на годината в Панама; за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; втора награда. за женска роля на годината на СБФД и САБ. Умира на 23 юли 2002 г. в София. 1945 г. \r\nРоден е Руси Иванов Чанев – български драматичен и филмов актьор. Руси Чанев завършва ВИТИЗ (днес НАТФИЗ). Той е дългогодишен титуляр в театър “София”, където играе в постановките “Нервна система”, “Рожден ден”, “Имен ден”, “Когато гръм удари, как ехото заглъхва”, “Живей и помни”, “Синьо-белият скреж”, “Атентатът в затворена улица”, “Професионалист”, “Среща с непознати”, “Хамлет”, “Първите”, “Закуска с неизвестни лица”, “Зимна приказка”, “Антигона”, “Индийското въже”, “Години на странстване”, “Легенда за майката”, “Къщата” и др. Снима се и в ТВ - “На полза роду” (1964 г.), “Влизането забранено” (1965 г.), “Случка от лятото” (1967 г.), “Дворът на малките” (1970 г.), “Гълъбицата” (1970 г.), “Опечалена фамилия” (1971 г.), “Пленници на времето” (1971 г.), “Необикновен процес” (1972 г.), “Каин и магьосникът” (1977 г.) и др. В киното е от средата на 60-те години на ХХ в. В края на 70-те години става особено популярен след излизането на “Авантаж”. Филмография: “Понеделник сутрин” (1965 г.), “Горещо пладне” (1966 г.), “Цар и генерал” (1966 г.), “Най-дългата нощ” (1967 г.), “Случаят “Пенлеве” (1968 г.), “Иконостасът” (1969 г.), “Птици и хрътки” (1969 г.), “Бялата одисея” (1973 г.), “Бразилска мелодия” (ТВ, 1975 г.), “Осъдени души” (1975 г.), “Войници на свободата” (1977 г.), “Кръвта остава” (1980 г.), “Илюзия”, “Мера според мера” (1981 г.), “Константин философ” (1983-1986 г.), “19 метра вятър” (1986 г.), “Време разделно” (1988 г.), “Голгота” (ТВ, 1993 г.), “Приятелите на Емилия” (1996 г.), “Суламит” (1997 г.), “Версенжеторикс” (1999 г.), “Подгряване на вчерашния обяд” (2002 г.). Съсценарист, заедно с Г. Дюлгеров на най-представителните им съвместни филми - “Авантаж” и “Мера според мера”. Награди: от СБФД, от Варненския кинофестивал (1978 г., 1982 г., 1986 г.), от САБ, от националните прегледи на българската драма и театър (1982 г. 1984 г., 1989 г., 1990 г.). 1942 г. \r\nРодена е Аксиния Добрева Джурова - български изкуствовед, медиевист, славист. Тя завършва българска филология в Софийски университет “Св. Климент Охридски” (1965 г.) и история и теория на изкуството в Московския университет (1969 г.). От 1974 г. е доктор е по изкуствознание. От 1970 г. е научен сътрудник е в Институтът по изкуствата при БАН, а от 1984 г. е професор е по визуално изкуство в Софийски университет “Св. Климент Охридски”. През 1972 г. специализира в Белградския университет. Гост-професор е в Йейлския университет, САЩ (1989 г.), в C.N.R.S. - Париж (1992 г.), във Венеция (1995 г., 1997 г.). От основаването през 1986 г. на Центъра за славяно-визуални проучвания \"Иван Дуйчев\" към Софийския университет “Св. Климент Охридски” е негов директор. От 1986 г. до 1997 г. е вицепрезидент на MAIRSK, от 1997 г. е генерален секретар на MAIRSK при ЮНЕСКО. Аксиния Джурова е първата жена, работила с фондовете на Ватиканската библиотека и първата жена събеседник на японския мислител Дайсаку Икеда в поредицата му от диалози със световни личности. Работи в областта на средновековното изкуство (изследва и популяризира илюстрирани славянски и визуални ръкописи) и в оперативната критика за съвременното изобразително изкуство. Носител е на наградата на СБХ за изкуствознание и критика \"Н. Райнов\" (1975 г.). Основните й трудове са - албуми: \"Христо Йончев-Крискарец\" (1973 г.), \"Елза Гоева\" (1974 г.), \"Владимир Пешев\" (1977 г.), \"Иван Вукадинов\" (1978 г.); книги: \"Славянски ръкописи, документи и карти за българската история от Ватиканската апостолическа библиотека и секретния архив на Ватикана, IX-XVII в.\" (1978 г., на италиански 1979 г.), \"Славянски ръкописи в Британския музей и библиотека\" (1977 г., на английски 1978 г.), \"1 000 години български книжни Орнаменти и миниатюри\" (1981 г., на руски, немски, английски), \"24 миниатюри от Томичовия псалтир\" (1982 г.), \"Каталог на славянските ръкописи във Ватиканската апостолическа библиотека\" (1985 г.), \"Славянски, гръцки и ориенталски ръкописи във фонда на Центъра за славяно-визуални проучвания “Иван Дуйчев\" (1988 г.), \"Томичовият псалтир\" (1990 г.), \"Въведение в славянската кодикология\" (1997 г.), \"Славянски ръкописи от сбирката на Центъра за славяно-визуални проучвания “Иван Дуйчев\", XIV-XIX в.\" (2000 г.), \"Духът на лъва. Диалог между Дайсаку Икеда и Аксиния Джурова\" (1999 г. на японски, 2000 г. на български, \"Каталог на славянските ръкописи от Самоков, XIV-XIX в.\" (2001 г.). На тази дата умират: 1906 г. \r\nУмира Натанаил Охридски и Пловдивски (Нешо Стоянов Бойкикев) – български висш духовник, книжовник, участник в националноосвободителното движение, почетен член на БКД (1884 г.). Роден е на 26 октомври 1820 г. в с. Кучевища, Скопско. Учи в Скопие, Самоков и Прилеп. Приема монашество в Зографския манастир (1837 г.). Учи в Духовната академия в Киев (1851 г.). Учителства в Зографския манастир, а след това е управител на имотите на Добровецкия манастир в Молдавия (1869 г.). Той е пръв екзархийски митрополит в Охрид (1872-1877 г.); обвинен от турската власт за бунтовник и принуден да напусне епархията. Управител е на Ловешката епархия от 1879 г. до 1891 г., митрополит е в Пловдив от 1891 г. до 1906 г. Поддържа връзка с Георги Сава Раковски и Васил Левски. Натанаил Охридски и Пловдивски е един от организаторите на Кресненско-Разложкото въстание (1878-1879 г.). Автор е на религиозни съчинения. 1753 г. \r\nУмира Христофор Жефарович – български художник и бележит график. Христофор Жефарович е роден в гр. Дойран в края на XVII в. Биографичните данни за него са твърде оскъдни. Знае се, че работи предимно сред австрийските сърби в Бочани, Белград, а също и във Виена. Като художник се занимава с претворяване образите на много лица от миналото на славянските народи. Изработва много икони, фрески и щампи. Най-значителното му творение е книгата \"Стематография\", представляваща албум с гравюри на мед и с графики и текст. Тя се издава с помощта на сръбския патриарх Арсений IV през 1741 г. В нея личат образите на редица български и сръбски владетели, както и на някои светци. Освен това в нея се отпечатват и гербовете на 56 страни със съответните пояснения под тях, направени в стихотворна форма. Значителен интерес представлява българският герб - разярен лъв с корона на главата. От този герб по-късно се пресътворява и държавният герб на България. За първообраз на \"Стематографията\" послужват съчиненията на Павел Ритер Витезович и Мавро Орбини. Жефарович издава и други свои книги с гравирани образи: \"Описание на Ерусалим\" (1748 г.) и пр. Пресъздадените от него образи намират широко разпространение в българските земи и сред другите балкански народи. Те допринасят за укрепване на тяхното национално самосъзнание. Умира в Богоявленския манастир в Москва, където се съхраняват и малкото останали от него документи, сред които е и едно завещание, удостоверяващо българския му произход. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.18", "title": "Денят 18 септември в българската история"}
{"url": "http://www.focus-news.net/news/2018/09/18/2568623/varna-za-treta-poredna-godina-obshtina-beloslav-se-vklyuchva-v-initsiativata-evropeyska-sedmitsa-na-mobilnostta.html", "text": "За трета поредна година Община Белослав се включва в инициативата Европейска седмица на мобилността, която продължава до 22 септември. Това съобщиха за  Радио „Фокус“ – Варна  от Общината. Кампанията „Европейска седмица на мобилността“ на Европейската комисия се провежда всяка година в периода 16 – 22 септември и е насочена основно да насърчи европейските общини да въвеждат и подпомагат устойчивия транспорт и начини на придвижване. За 2018 година темата на кампанията е „Мултимодалност“ и ще се проведе под мотото „Комбинирай, движи се!“.  Един от начините за справяне с проблема е да преосмислим ежедневните си нужди от транспорт и да възприемем пътуването от точка \"А\" до точка \"Б\" като средство да разнообразим деня си – да вмъкнем сутрешен спорт, като според проучвания ходенето пеша или придвижването с велосипед на разстояние до 5 км ни осигурява добро физическо здраве. \r\nМарияна ВАЛЕНТИНОВА", "date": "2018.09.18", "title": "Варна: За трета поредна година Община Белослав се включва в инициативата Европейска седмица на мобилността"}
{"url": "http://www.focus-news.net/news/2018/09/18/2568236/predstoyashti-sabitiya-v-stranata-za-18-septemvri-agentsiya-fokus.html", "text": "*** \r\nОт 08.30 часа министърът на отбраната Красимир Каракачанов ще открие годишната конференция на началниците на военните полиции на страните - членки на НАТО в Гранд хотел „София”. \r\n*** \r\nОт 11.30 часа в Областната администрация министърът на отбраната Красимир Каракачанов ще представи проекта за изграждането на паметник на воините от Девета пехотна плевенска дивизия. В събитието, което ще се проведе в зала „Плевен“, ще участва областният управител Мирослав Петров и представители на инициативния комитет. \r\n*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа ще се проведе заседание на Съдебната колегия на Висшия съдебен съвет. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Христо А., който е обвинен в безстопанственост в особено големи размери, представляваща особено тежък случай. \r\n*** \r\nОт 10.00 часа в хотел „Сенс“ заместник-министър Зорница Русинова ще участва в представянето на програма „Социален диалог – достойни условия на труд“. \r\n*** \r\nОт 10.00 часа  Институтът за пътна безопасност ще представи проект на програма за обучение по безопасност на движението по пътищата в училищата и детските градини, както и фотоизложба на тема „Истината за пътната безопасност“. Събитието ще се проведе в Park CENTER SOFIA, бул. „Арсеналски“2, ет.2. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христо Ш., на когото са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция за представяне на новорегистрираната политическа партия - „Коалиция за теб България” (КТБ). \r\n*** \r\nОт 10.00 часа на скейт площадката в парк „Студентски“ за трета поредна година СО – район „Студентски“ ще отбележи Деня на София като организира инициативата „Студентски\" танцува – 3“.  \r\n*** \r\nОт 11.00 часа в заседателната зала на Асоциацията на индустриалния капитал в България ще се проведе пресконференция, на която ще бъде представен Законопроект за изменение и допълнение на Закона за храните, целящ да прекъсне порочната практика на т.н. „двойни стандарти“ при храните. \r\n*** \r\nОт 11.00 часа в хотел „Вега“ ще се проведе дискусия по предложението на Европейската комисия за промените на общите правила за достъп до международния пазар на автобусни превози във вторaта част на „Пакет за мобилност“. Събитието е организирано съвместно от Петър Курумбашев, член на Комисията по транспорт и туризъм в ЕП и Форум за балкански транспорт и инфраструктура  /ФБТИ/ със съдействието на Федерацията на научно-техническите съюзи /ФНТС/.  \r\n*** \r\nОт 11.00 часа в офиса на Капш в XS Tower в „София Парк“ (ул. „Панорама София“ 5) ще бъде представен начинът за купуване на електронна винетка за леките автомобили и превозните средства до 3,5 тона от терминал за самообслужване. На събитието ще присъстват председателят на Управителния съвет на Агенция „Пътна инфраструктура“ (АПИ) инж. Светослав Глосов и Михаел Вебер, управител на Консорциум Капш Трафик Солюшънс. \r\n*** \r\nОт 11.00 часа заместник-кметът на София доц.д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини. Пресконференцията ще се проведе в зала „Официална“ на Столична община. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пред сградата на Агенцията на хората с увреждания ще се състои протест срещу изпълнителния директор на Агенцията Минчо Коралски. \r\n*** \r\nОт 11.00 часа в шоурума на „М Кар“ София (бул. „Черни връх“ 53) ще се състои пресконференция по повод четвъртото издание на кино-литературния фестивал CineLibri. \r\n*** \r\nОт 11.30 часа в пресклуб „България“ на Националния стадион ще се състои пресконференция с участието на спечелилите бронз за България от Световното първенство по модерен петобой за мъже в Мексико Явор Пешлеевски и Тодор Михалев. На срещата с медиите ще бъдат още завоювалите квоти за предстоящите следващия месец в Буенос Айрес Олимпийски младежки игри Зорница Стоилова и Христо Панайотов, както и Андрей Кузманов, президент на Българска федерация по модерен петобой. \r\n*** \r\nОт 12.00 часа пред сградата на Народното събрание ще се проведе третият пореден протест срещу  правителството, организиран в социалните мрежи от българи в чужбина. \r\n*** \r\nОт 13.00 часа заместник-министърът на труда и социалната политика Зорница Русинова и кметът на София Йорданка Фандъкова ще подпишат договор за изпълнение на проект за изграждане на „Център за подкрепа за лица с увреждания“ – София със 100 % безвъзмездна финансова помощ от Оперативна програма „Развитие на човешките ресурси 2014-2020“. Договорът ще бъде подписан в зала Официална в сградата на Столична община. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана  престъпна група. \r\n*** \r\nОт 13.00 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване. \r\n*** \r\nОт 14.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Виктор Б., Ивайло И. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на престъпна група. \r\n*** \r\nОт 14.00 часа 15-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа изпълнителният директор на ИА „Оперативна програма „Наука и образование за интелигентен растеж” Кирил Гератлиев ще представи финансовия и технически напредък на ОП „Наука и образование за интелигентен растеж“ 2014-2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. Брифингът ще се проведе в сградата на Министерство на образованието и науката, зала на ет.4. \r\n*** \r\nОт 14.30 часа 7-и състав на Специализирания наказателен съд ще заседава по делото срещу Цветомил П., на когото са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев  ще бъдат на разположение на софиянци в постоянната приемна на БСП - София на ул. „Леге“ №10, етаж 1.  \r\n*** \r\nОт 15.00 часа в зала „България“ ще се проведе пресконференция по повод юбилейния сезон на Софийската филхармония и откриването на изложба пред НДК, посветена на 90-годишната ѝ история. \r\n*** \r\nОт 15.00 часа в зала „Арена“ на хотел „Арена ди Сердика“ ще се състои презентация и коктейл с участието на официални лица от Lockheed Martin Aeronautics, САЩ.  \r\n*** \r\nОт 15.00 часа 11-и състав на Специализирания наказателен съд ще заседава по делото срещу Фарес Алхусейн Фарес, на когото са повдигнати обвинения за образуване и ръководене на организирана престъпна група. \r\n*** \r\nОт 15.30 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.00 часа в Изложбена зала „Архиви” ще бъде представена втората част от монографията на Петър Куцаров „България в руските секретни архиви“: „Независимостта на България и Русия“.  \r\n*** \r\nОт 17.00 часа в Националната библиотека „Св. св. Кирил и Методий“ ще бъде представен сборникът „Непознатият Дамян Калфов“. Книгата съдържа текстовете, представени на конференцията, посветена на 130-годишнината от рождението на писателя Дамян Калфов, организирана през октомври 2017 г. от Националния литературен музей, Националната библиотека „Св. св. Кирил и Методий“ и с подкрепата на внука на писателя – проф. Александър Георгиев. \r\n*** \r\nОт 17.30 часа пред ОКИ ДК „Красно село“ в парково пространство „Хиподрума“ ще се проведе концерт по повод празника на район „Красно село“. \r\n*** \r\nОт 18.00 часа в галерия „Структура” на ул. „Кузман Шапкарев” 9 ще се проведе събитие от поредицата „Диалози за София”, което ще разгледа връзките между темите „Облик и бизнес” в София с експертното участие на представители на водещите заинтересовани страни. \r\n*** \r\nОт 18.00 часа в зала 702 на Агенция „Пътна инфраструктура“ ще бъдат отворени офертите за изработването на технически проекти при ремонта на над 80 км републикански пътища. \r\n*** \r\nОт 19.00 часа в Зала 1 на НДК ще се проведе Международният фестивал за поп и рок музика – София. Фестивалът дава сцена на автори и изпълнители в категориите „Конкурс за нова българска песен“ и „Международен конкурс за изпълнители“. \r\n*** \r\nОт 19.00 часа в кино „Люмиер Лидл“ ще се състои премиерата на най-новия филм на „Камен Во Студио“ – „105 минути София“. \r\n*** \r\nОт 19.30 часа в зала „Сигма“ на Sofia Event Center модна къща „Жени стил“ с дизайнер Евгения Живкова ще представи най-новата си колекция „Фантазия“ есен/зима 2018/2019. \r\n*** \r\nОт 13.00 часа в зала 2 на Районен съд Асеновград ще бъде гледано делото срещу Лили  И., на която е повдигнато обвинение за документална измама. \r\n*** \r\nОт 11.30 часа в кафе-сладкарницата на ОДМВР Благоевград ще се състои брифинг във връзка с проекта EDWARD с наименование за Република България „Операция „Европейски ден без загинали на пътя – EDWARD“. \r\n*** \r\nОт 10.00 часа в Гранд хотел „Приморец“ ще се проведе бизнес закуска на Imoti.net, на която ще бъдат обсъдени теми като кои са най-търсените имоти в Бургас, какви са изискванията на купувачите и колко пари са склонни да платят, за да се сдобият с желаното жилище. \r\n*** \r\nОт 18.00 часа ще се проведе велопоход от Морската градина до Солниците и обратно в рамките на Европейската седмица на мобилността. От 19.30 часа ще се проведе „Вело кино“ - прожекция на филм и клип от триатлон \"Лъвско сърце\" от 2016 г. и 2017 г. \r\n*** \r\nОт 19.00 часа в Експоцентър „Флора“ ще се състои концерт на Ансамбъл АРТОС – Австрия, с който ще бъде открито тазгодишното издание на Дните на австрийската култура и изкуство в Бургас. \r\n*** \r\nОт 10.00 часа в „Астор Гардън хотел“ в курорта Св. Св. Константин и Елена ще бъде открит II форум на побратимените български и руски градове. На срещата, посветена на 120 г. от създаването на най-стария български морски курорт – „Св. Св. Константин и Елена“,  ще присъстват представители на 19 руски и 14 български града. В рамките на форума от 14.00 часа ще се проведе кръгла маса на тема:  „Устойчиво развитие  на туризма в помощта на културата – добри практики в Русия и България“. \r\n*** \r\nОт 11.30 часа в сградата на Военноморски клуб-Варна /ДНФ/ Организационен комитет „22-ри Септември“ ще даде пресконференция във връзка с предстоящия спектакъл \"Българската армия от Аспарух до наши дни\", организиран по случай 140 г. от създаването на Българската армия и 110 г от Независимостта на Република България. \r\n*** \r\nОт 18.00 часа в Градската художествена галерия се открива представителна изложба на художничката Бонка Гюрова. \r\n*** \r\nОт 18.00 часа в Галерия 8 ще бъда открита изложбата „Спомен“ с живописни творби на проф. Иван Кирков. \r\n*** \r\nОт 19.00 часа в Аулата на Икономическия университет ще се състои концерт на Явор Желев, Слав Славчев и струнен квартет „Фрош“. Ще им партнират Кристиан Косев – контрабас и Драгомир Йосифов – клавесин. Концертът е част от програмата на Международния музикален фестивал „Варненско лято“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателна зала в старата сграда на общината на ул. „Борис Спиров“ № 76. \r\n*** \r\nОт 11.00 часа в Регионалния пресклуб на БТА във Велико Търново ще се проведе пресконференция на ректора на Великотърновския университет проф. Христо Бонджолов. \r\n*** \r\nОт 19.00 часа в Архитектурно-музеен резерват „Трапезица“ ще се състои премиерата на постановката „12-та нощ“ от Шекспир - един адаптиран спектакъл за откритото пространство на крепостта.  \r\n*** \r\nОт 20.30 часа в Летния театър ще се проведе концерт на дует „Ритон“ - „40 години музика и любов“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателната зала в сградата на Общината. \r\n*** \r\nОт 11.00 часа в Заседателната зала на Областна администрация - Враца ще се проведе пресконференция на Областната комисия по безопасност на движението по пътищата по повод отбелязването на Европейския ден без загинали на пътя.  \r\n*** \r\nОт 19.30 часа на панаирната сцена пред стадион „Христо Ботев” ще се проведе концерт на Светлин Миланов и Ансамбъл „Мездра”. \r\n*** \r\nОт 10.00 часа екипи на омбудсмана Мая Манолова ще консултират гражданите в заседателната зала на Общинския съвет –сграда на Младежкия дом. \r\n*** \r\nВ Окръжен съд – Добрич ще бъде представена изложбата „Рисунки по стихове на Дора Габе“ на участниците в Програма „Еко лято“ при Младежки център – Добрич. \r\n*** \r\nОт 17.30 часа в Дом-паметник „Йордан Йовков“ ще се състои премиера на книгата „Време за сбогуване“ от Драгни Драгнев, посветена на 78-годишнината от възвръщането на Южна Добруджа към България. \r\n*** \r\nОт 18.00 часа в Народно читалище „Мевляна – 2012  г.“ ще се проведе музикално ателие за деца и ученици в изпълнение на дейност 3 на проект „Тайнствената красота на музикалните инструменти-културно наследство от нашите предци“. \r\n*** \r\nОт 19.00 часа в Огледална зала „Нели Божкова“ ще се проведе концерт на Български камерен оркестър – Добрич с диригент Алексей Измирлиев.  \r\n*** \r\nОт 18.00 часа в Музея на фотографията ще бъдат представени проектите на Дебора Валтер от Швейцария - DSCXXX. jpg  и  Zoom.   \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „Украйна“ № 4. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Мадарски конник“ № 91. \r\n*** \r\nОт 11.00 часа в залата на читалище „Братство“ ще се проведе младежка трудова борса.   \r\n*** \r\nОт 14.00 часа Окръжен съд – Кюстендил ще заседава по делото срещу протестиралите за неизплатени възнаграждения миньори от Бобов дол. \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „23-ти септември“ № 5. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Васил Левски“ № 3. \r\n*** \r\nОт 10.00 часа в малкия салон на Двореца на културата  ще се проведе Национална научна конференция на тема „Първата световна война на Балканите, пробивът на Добро поле и събитията през 1918 г.“. \r\n*** \r\nОт 18.00 часа пред сградата на Областната администрация на пл. „Възраждане“ ще се проведе протест под надслов „Да възродим плевенския спорт“. \r\n***   \r\nОт 09.30 до 16.00 часа в  Данчова къща ще продължи конференцията на тема „Съхранение, опазване и популяризиране на културното наследство в област Пловдив“ в рамките на Празниците на Стария град. \r\n*** . \r\nОт 10.00 часа, в централния офис на партията, Областната структура на ПП ГЕРБ ще представи новото ръководство.  \r\n*** . \r\nОт 11.00 часа на бул. „Източен“ 18, кметът на Пловдив инж. Иван Тотев и кметът на район „Източен“ Николай Чунчуков ще направят първа копка на изграждането на ново крило на детска ясла „Веселушка“.    \r\n***   \r\nОт 15.00 до 18.00 часа в Къща „Клианти“ ще се проведат Творилници по икебана, съвместно със Сдружение „СОГА“ – София. \r\n*** \r\nОт 16.00 до 18.00 часа общинският съветник от  ГЕРБ в Общински съвет – Пловдив Иван Вичков ще се срещне с граждани офиса на партията в район „Тракия” в блок 91.  \r\n***   \r\nОт 17.30 часа в Къща „Недкович“ ще бъде представена изложба на пана от макраме, изработени от Неонила Хрелкова. \r\n***   \r\nОт 18.30 часа в Къща „Стамболян“ ще бъда представена изложбата „В духа на старата бохема“ –  картини на Георги Божилов - Слона, Димитър Киров, Енчо Пиронков, Йоан Левиев и Христо Стефанов под звуците на Биг Бенд Пловдив и Огнян Видев. \r\n*** \r\nОт 17 .00 часа  ще се проведе Шествието на звездите по сливенското ларго  по повод юбилея на  Сливенския драматичен театър. На събитието е поканен министърът на културата Боил Банов. \r\n*** \r\nОт 20.30 часа в Амфитеатъра на Стария център Община Смолян организира пряко излъчване на всички срещата България-Полша от Световното по волейбол за мъже. \r\n*** \r\nОт 10.00 часа екипи на омбудсмана Мая Манолова ще консултират гражданите в ритуалната зала на пл. „Княз Борис I“ № 4. \r\n*** \r\nОт 11.00 часа в Младежкия център в Стрелча ще се състои честване на 100 години от Дойранската епопея по време на Първата световна война. Предвидено е откриване на изложба, посветена на 100-годишнината от Дойранската епопея и прожекция на филм посветен на паметните събития край Дойран по време на Първата световна война. \r\n*** \r\nОт 11.00 часа националният обществен защитник Мая Манолова лично ще се запознае с проблемите на жителите в с. Хитрино в сградата на Общинската администрация.   \r\n*** \r\nОт 10.00 часа екипи на омбудсмана Мая Манолова ще консултират гражданите в офиса на местния обществен посредник Иван Капралов. \r\n*** \r\nОт 10.30 часа в зала 203 на общината ще бъде даден брифинг.", "date": "2018.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2018/09/18/2568237/pregled-na-osnovnite-temi-v-svetovniya-pechat-agentsiya-fokus.html", "text": "Близо две години, след като Доналд Тръмп победи Хилъри Клинтън в президентските избори, двукратно провалилият се кандидат на Демократите написа есе, в което обвини представителят на Републиканската партия, че води пълномащабна война срещу американската демокрация, пише  вестник The Washington Times . \r\nВ послеписа след допълнената версия на издадените през 2017 година нейни мемоари „Какво се случи“, които трябва да излязат във вторник, Клинтън обявява, че подкопаването на американските институции е изключително Републикански проблем. \r\n„Има тенденция, когато говорим за тези неща, да отбелязваме и „двете страни“. Но истината е, че това не е симетричен проблем“, пише провалилият се кандидат. „Трябва да бъдем ясни за това. Увеличаващият се радикализъм и безотговорността на Републиканската партия, включително десетилетията на лошо управление, демонизирането на Демократите и нарушаването на нормите е това, което ни докара Доналд Тръмп“. \r\n„Републиканците подкопават американската демокрация много преди Тръмп да стигне до Овалния кабинет“, категорична е Клинтън. \r\n***  Говорителят на иранското външно министерство Бахрам Касеми заяви в понеделник, че Иран дори не обмисля да води разговори със САЩ и настоя, че преговори с „наивната“ администрация на американския президент Доналд Тръмп изобщо не е в дневния ред на Техеран, пише  електронното издание Tehran Times . \r\n„Предвид наивния и нецивилизован акт на настоящата американска администрация и конкретно излизането й от Съвместния всеобхватен план за действие за иранската ядрена програма, както и цялостната й политика срещу Иран, ние изобщо не мислим да преговаряме със САЩ, да не говорим за техните предварителни условия“, заяви Касеми на пресконференция. \r\n„Този въпрос не е в нашия дневен ред. Така че няма какво да обсъждаме предварителните условия. Както отбелязах, не мислим за разговори със САЩ“, настоя говорителят на иранското външно ведомство. \r\nКасеми бе категоричен, че Техеран няма да обсъжда отбранителните си способности. \r\n„Нашите военни политики са правилни. Тези политики са от полза за региона и ние няма да обсъждаме нищо, свързано с нашите отбранителни способности“, настоя той. \r\nИзданието припомня, че на пресконференция в Белия Дом на 30 юли Тръмп заяви, че е готов да се преговаря с Иран, „когато поискат“ и без „предварителни условия“. \r\nНо, няколко часа след изявлението на американския държавен глава, държавният секретар на САЩ Майк Помпео обяви 12 условия в интервю пред CNBC, които бяха отхвърлени от Техеран. \r\nTehran Times отбелязва още, че на 13 август лидерът на Ислямската революция аятолах Али Хаменеи заяви, че няма да има война между Иран и САЩ, но няма да има и преговори със сегашната американска администрация. По неговите думи, преговорите с Белия дом са невъзможни. „Дори да преговаряме със САЩ, това никога не може да се случи със сегашната американска администрация“, заяви той. \r\n***  Провеждането на заседанието на Съвета за асоциация между Украйна и Европейския съюз е планирано за декември тази година, съобщи украинският премиер Владимир Гройсман след края на телефонния си разговор с върховния представител на Съюза по политиката на сигурност и външните работи Федерика Могерини, пише  киевският ежедневник „День“ . \r\n„Проведох телефонен разговор с Могерини. Обсъдихме подробно текущото сътрудничество, както и подготовката и съдържателното запълване на заседанието на Съвета за асоциация Украйна-ЕС. Планираме да го проведем през декември“, написа Гройсман във „Фейсбук“. \r\nПо неговите думи, страните са се договорили по време на това заседание „да сформираме ясна логистика на нашата интеграция с ЕС. Конкретно, по такива направления като правосъдие, цифров пазар, енергетика и митнически въпроси“. \r\n„Нашата цел е интеграция с Европейския съюз. Затова и водим постоянен и интензивен диалог с Европейската комисия“, резюмира Гройсман. \r\n*** Подкрепяните от САЩ сирийски кюрдски формирования започнаха широкомащабна офанзива в Източна Сирия, която трябва да доведе до ликвидирането на последния бастион на терористичната групировка „Ислямска държава“ в близкоизточната страна, но това едва ли ще дойде до края на екстемистката групировка, пише  израелското електронно издание The Jerusalem Post . \r\nПодкрепяни от коалицията на САЩ, основно кюрдските „Сирийски демократични сили“ (СДС) започнаха офанзива срещу последните точки на съпротива на „ИД“, които се намират в селските райони на изток от град Дейр-ез-Зор, край брега на река Ефрат, където се вярва, че се крие Абу Бакър ал Багдади и другите лидери на групировката, пояснява изданието. \r\nСДС, съставена от кюрдски и арабски въоръжени формирования, е в интензивни битки с бойците от ИД край град Хаджин и близкостоящите села, докато увеличават натиска срещу екстремистката група и навлизат все по-дълбоко в контролираната от ИД територия. Коалицията, оглавявана от САЩ, подпомага офанзивата с въздушни и артилерийски удари. \r\n„Американската военна подкрепа за СДС в борбата с ИД е доста голяма“ заяви професор Офра Бенгио, ръководител на програмата за кюрдски изследвания в Центъра „Моше Даян“ за близкоизточни и африкански изследвания. „Въпреки това, остава въпросителна за това колко дълго американците ще продължат тази подкрепа и дали няма да превърнат кюрдите в разменна монета за преговорите с Русия и Турция“. \r\nЗавоюването на Хаджин и близките села край границата с Ирак ще бъдат важна победа в продължаващата война срещу ИД в Сирия, отбелязва JPost. \r\n„Хаджин е последният голям градски център, който ИД продължава да контролира и наистина е доста голям“, отбелязва Оуен Холдауей, журналист на свободна практика, базиран в Иракски Кюрдистан и Сирия. „Много от техните лидери и чуждестранните им бойци все още са разположени там, така че там има големи сили“. \r\n„Американците изглежда увеличават атаките на своята коалиция затова той сигурно ще падне“, продължи той, но добави, че, „вероятно, това няма да е края на ИД, защото групата продължава да контролира райони в сирийската пустиня, както и в Ирак“. \r\nЕкстремистката групировка просто ще премине към „спящи клетки и тактика на внезапни удари“, твърди Холдаей, като уточнява, че някои от селата в пустинята край Хаджин продължават да са на страната на терористичната групировка. \r\nДоктор Бенгио, който е и начело на Програмата за кюрдски изследвания към университета в Тел Авив, е съгласен с Холдауей, че ИД едва ли ще изчезне скоро. „Не мисля, че това ще е идеологическа или военна ликвидация на групировката“, уверен е експертът. Той отбеляза, че иракският премиер Хайдер ал Абади обяви победа срещу ИД миналия декември, но екстремистите продължават да осъществяват терористични атаки из цялата страна. Подобни атаки ще има и в Сирия, дори СДС да успее да вземе последния им градски център в страната, категоричен е той. \r\n***", "date": "2018.09.18", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/09/18/2568238/afp-beliyat-dom-shte-napravi-golyamo-obyavlenie-otnosno-targoviyata-s-kitay.html", "text": "Президентът на САЩ Доналд Тръмп заяви, че след като в понеделник борсите затворят врати неговият екип в Белия дом ще излезе с важно заявление относно търговския спор между Вашингтон и Пекин, предава   AFP. \r\nГоворейки в Белия дом Тръмп обяви, че „някои добри новини“ ще бъдат обявени, с които „много пари ще ни паднат в кесиите“. \r\nТой явно име предвид плана, обявен по-рано от неговия икономически съветник Лари Кудлоу по налагането на мита върху допълнителни китайски вносни стоки на сумата то 200 милиарда долара.  Виктор Турмаков", "date": "2018.09.18", "title": "AFP: Белият дом ще направи голямо обявление относно търговията с Китай"}
{"url": "http://www.focus-news.net/news/2018/09/18/2568239/reuters-ispaniya-saobshti-che-nyama-namerenie-da-izpolzva-gibraltar-kato-spirachka-za-sporazumenie-po-brekzit.html", "text": "Испания няма намерение да използва въпроса, свързан с Гибралтар, който ще напусне ЕС заедно с Великобритания на 29 март 2019 г., за да попречи на сключването на споразумение по Брекзит, предава   Reuters. \r\nИспанското правителство също така съобщи, че Мадрид и главният преговарящ на ЕС по Брекзит Мишел Барние ще се придържат към настоящия график, който предвижда края на преговорите по Брекзит с Лондон преди предстоящата през октомври среща на високо равнище на ЕС.   Виктор Турмаков", "date": "2018.09.18", "title": "Reuters: Испания съобщи, че няма намерение да използва Гибралтар като спирачка за споразумение по Брекзит"}
{"url": "http://www.focus-news.net/news/2018/09/18/2568616/poreden-rund-ot-slovesniya-spor-mezhdu-dondukov-1-i-2-obzor.html", "text": "Пореден рунд от словесния спор между „Дондуков“ 1 и 2 се разигра заради отказа на президента Румен Радев да подпише указа за освобождаването на Младен Маринов от поста главен секретар на МВР.  \r\nСловесната престрелка започна  председателят на ПГ на ГЕРБ Цветан Цветанов , който в свое телевизионно интервю посочи, че с бавенето на указа за освобождаване на Младен Маринов президентската институция търси пореден опит за конфронтация с изпълнителната власт. „Не е нормално президентът да търси тази провокация“, каза още Цветанов. Според него държавният глава е в изолация на геополитическата сцена. \r\nПо-късно  министър-председателят Бойко Борисов  на свой ред заяви, че Младен Маринов вече не иска да бъде главен секретар, а министър. „Както от командващ ВВС искаш да станеш президент. Кой да те спре? По тази логика тогава можеше да не го освободим. Но главният секретар иска да стане министър. Какви мотиви да напишем? Моля, подпишете, защото той иска да стане министър. Добре, ще напишем това. Ние не сме предложили нов главен секретар, а казваме само – подпишете, за да може в четвъртък да стане министър и да спре политическата криза. Трима министри чакат да бъдат освободени”, обясни премиерът и заяви, че е казал на парламентарните групи да не вкарват кандидатурата на Младен Маринов за министър на вътрешните работи, докато указът не бъде подписан, за да не се предизвиква втора буря. \r\nОт Букурещ  президентът Румен Радев  отговори на Борисов и Цветанов чрез медиите, като обясни, че не става въпрос за война между институциите, а за спазване на закона. „Законът не се коментира, а се спазва. Изглежда за правителството е непосилна задача да спазят закона и това не е първият случай. Трябва да се изпълни съгласувателна писмена процедура, която се дължи по закон”, заяви държавният глава. Помолен да коментира твърдението, че се намира в международна изолация, Радев заяви, че пожелава всекиму такава изолация. \"Когато хора разбират от всичко и успяват да коментират всичко - от недвижима собственост до външна политика, виждате резултатът какъв е”, каза още президентът. \r\nОт своя страна  лидерът на БСП Корнелия Нинова  също се включи в задочния спор, като го определи като „агония за държавата“. „Една седмица президентство и правителство спорят по коя процедура да сменят един неподходящ министър с друг – трябва да си ходи цялото правителство. Всичко това е печелене на време за правителството на „Борисов“ 3. Нашият голям въпрос е какво се случва след това“, заяви Нинова. Тя уточни, че БСП продължава да иска оставката на цялото правителство и тази позиция остава непроменена. \r\nПо-късно вицепремиерът и министър на отбраната  Красимир Каракачанов  заяви в телевизионно интервю, че не би искал да нарича неподписания указ война между институциите. Според него това е излишна конфронтация и някой юридически съветник е заблудил президента. По думите му държавният глава бърка указа за назначаване с този за освобождаване от пост.  \r\nАко указът за освобождаването на Младен Маринов бъде подписан през следващите дни, се очаква в четвъртък – 20 септември, депутатите да гласуват оставките на Ивайло Московски, Николай Нанков и Валентин Радев и назначенията на новите министри. \r\nЦветилена СИМЕОНОВА", "date": "2018.09.18", "title": "Пореден рунд от словесния спор между „Дондуков“ 1 и 2 (ОБЗОР)"}
{"url": "http://www.focus-news.net/news/2018/09/18/2568242/sofiya-otbelyaza-svoya-praznik-obzor.html", "text": "На 17 септември, когато почитаме християнския празник на светите мъченици София и нейните дъщери Вяра, Надежда и Любов, по традиция бе отбелязан и празникът на българската столица. Денят на София бе съпроводен с редица събития и инициативи, а културните институти на Столична община отвориха врати за гражданите и гостите на града. Празненствата започнаха с тържествен марш и водосвет пред храм „Света София“, където със специална церемония бе издигнато знамето от столицата. На събитието присъстваха кметът на София Йорданка Фандъкова, председателят на Столичния общински съвет Елен Герджиков, лидерът на БСП-София Калоян Паргов и столични общински съветници.  \r\nКметът на София Йорданка Фандъкова заяви, че опазим ли вярата, надеждата и любовта, ще опазим себе си като добри хора, семействата си като домове на обич и разбирателство и градът си като град на възможности и разбирателство. Денят на София тази година съвпадна и с първия учебен ден. По този повод кметът на столицата заяви, че разчита на учителите да научат учениците как да бъдат млади и отговорни хора. По думите ѝ нашите малки всекидневни избори са големите примери за децата, а градът ни е сложна мрежа от човешки взаимоотношения, а не просто коли, блокове и улици. Фандъкова допълни още, че вярва, че децата са единствените, които имат сила да ни променят, защото тяхната сигурност е смисълът на нашия живот. Йорданка Фандъкова отбеляза, че столичани посрещат празника на града с обновени булеварди, училища и детски градини. Тя обърна внимание, че предстоят тежките зимни месеци, през които се очаква да има проблеми с въздуха в определени дни, но изрази надежда, че всички софиянци ще се включат в програмата на Столична община със 100-те мерки за подобряване качеството на въздуха. \r\nЛидерът на БСП-София и председател на групата на социалистите в Столичния общински съвет (СОС) Калоян Паргов заяви от своя страна, че по време на тържествената сесия на Общинския съвет е пожелал да бъдат преодолени диспропорциите в града, за да няма разлика между център и крайни квартали. „Пожелахме мъдрост, вяра, надежда и любов, от които да бъдем водени при вземането на решения, без да правим софиянци заложници на предизборни кампании“, допълни той. Паргов присъства на представянето на изложба „София на две скорости“ от млади социалисти на метростанция „Сердика“. Според него младежите на БСП-София правят точно това - опитват се да покажат тези диспропорции със символична изложба, като с това подкрепят и предложение му за преодоляване на тези разлики. “Това е нашата стратегия, която ние следваме. Ще я видите и в новия бюджет за 2019 г., който надявам се да не бъде толкова предизборен, а ще работи за разрешаване на проблемите“, посочи той. По думите му София не е само център, а съвкупност от много квартали, от които 2/3 чакат интервенция на общината, а някои дори от 30 години. \r\nВ рамките на деня на открита сцена пред „Музей за история на София“ се състояха концерти на Джаз формация „София“, а по-късно и на Гвардейския представителен духов оркестър. Пред Народния театър „Иван Вазов” се проведе концерт на Софийския духов оркестър, а след него и тържествена церемония за връчване на Наградите на Столична община за ярки постижения в областта на културата. Вечерта столичани имаха възможност да се насладят на уличен пърформанс със светлини и кукли „Нощта на белите коне” на „Жар Театър”, а програмата завърши с празнична заря. Денят на светите мъченици София, Вяра, Надежда и Любов е обявен за празник на града с решение на Столичния общински съвет от 25 март 1992 г.", "date": "2018.09.18", "title": "София отбеляза своя празник (ОБЗОР)"}
{"url": "http://www.focus-news.net/news/2018/09/18/2568241/eurasia-daily-chehiya-i-slovakiya-imat-namerenie-zaedno-da-modernizirat-armiite-si.html", "text": "Министър-председателите на Чехия и на Словакия Андрей Бабиш и Петер Пелегрини заявиха, че двете страни планират съвместно да участват в търговете за оръжие и да придобиват военна техника, която се произвежда в техните страни, предава   Eurasia Daily. \r\nСпоред Бабиш през октомври в град Брно се планира нова среща между тях, на която ще присъстват и представителите на генералните щабове на двете страни. Ще се обсъдят въпросите около инвестициите в различните видове военна техника. При това ръководителят на чешкото правителство отбеляза, че може да се постигне взаимноизгодно закупуване на бронетранспортьори  чешко производство от Братислава и на гаубици словашко производство от Чехия.   \r\nСпоред министър-председател занапред в подобно сътрудничество могат да се привлекат и Унгария и Полша.  Виктор Турмаков", "date": "2018.09.18", "title": "Eurasia Daily: Чехия и Словакия имат намерение заедно да модернизират армиите си"}
{"url": "http://www.focus-news.net/news/2018/09/18/2568615/hurriyet-mevlyut-chavushoglu-potvardi-turtsiya-izprashta-dopalnitelen-broy-voynitsi-v-idlib.html", "text": "След споразумението, постигнато в Сочи между лидерите на Москва и Анкара – Владимир Путин и Реджеп Тайип Ердоган, Турция ще разположи още войски в северозападната сирийска провинция Идлиб, съобщава вестник  Hurriyet , като се позовава на министъра на външните работи Мевлют Чавушоглу.  \r\n„Ще ни трябват подкрепления. Турция и Русия ще патрулират в граничните райони. Гражданите и умерените [опозиционни] сили ще останат в същите области, където са сега\", обясни първият дипломат на Анкара в рамките на пресконференция с премиера на Йордания Айман Сафади. \r\n„Границите на Идлиб ще бъдат защитени. Статутът на Идлиб ще бъде запазен. Русия ще предприеме необходимите мерки, за да предотврати атаките срещу този регион и влизането на силите на режима\", допълни Чавушоглу. \r\nМинистърът подчерта, че турската армия ще запази 12-те си наблюдателни пункта в Идлиб, а процесът по следене на ситуацията ще бъде подпомогнат от дронове, които ще събират информация в буферна зона от 15 до 20 километра по разделителната линия между опозиционните сили и войските на режима в Дамаск. Всички радикални групировки, които се намират в тази зона, ще бъдат „елиминирани“, увери Чавушоглу.  \r\nТурският външен министър бе категоричен: ако Русия или войските на президента Башар Асад предприемат действия срещу позиционираната в района умерена опозиция, „няма да има събеседник, който да обсъжда политическо решение за Сирия“.  \r\nНа срещата в Сочи президентите на Русия и Турция постигнаха съгласие за създаването на демилитаризирана зона в Идлиб, която да разделя въоръжените опозиционни групировки и сирийските правителствени войски. Споразумението е в сила до 15 октомври, припомнят от редакцията.  . Тереза Герова", "date": "2018.09.18", "title": "Hurriyet: Мевлют Чавушоглу потвърди: Турция изпраща допълнителен брой войници в Идлиб"}
{"url": "http://www.focus-news.net/news/2018/09/18/2568243/the-independent-spored-filip-hamand-brekzit-bez-sporazumenie-shte-varne-velikobritaniya-s-desetiletie-nazad.html", "text": "Британският министър на финансите Филип Хамънд предупреди, че Брекзит без споразумение заплашва да върне Великобритания с десет години назад. Според него сключването на споразумение с Брюксел е необходимо „за да се затвърди икономическия прогрес, който страната е постигнала“ възстановявайки се след световната финансова криза от преди 10 години, пише   The Independent. \r\n„Докато напускаме ЕС ние трябва да осигурим близко и устойчиво партньорство с Европейските ни съседи и трябва да изпратим ясно послание до МВФ и другите за цената на липсата на споразумение с ЕС върху британските работи места и просперитет“, заяви Хамънд.  \r\n„Въпреки мерките, които предприемаме, напускането без споразумение ще заплаши прогреса, който британците постигнаха през последните 10 години“, допълни той. \r\nСъщевременно според директора на МВФ Кристин Лагард каквото и споразумение да бъде сключено между Лондон и Брюксел по Брекзит „положението няма да стане по-добро от момента“ \r\n„Нека бъда ясна, в сравнени с днешния гладък единен пазар, всички възможни сценарии за Брекзит ще имат своята цена за икономиката. Колкото по-дълго се градят новите търговски отношения, толкова по-скъпо ще е всичко. Това трябва да е ясно, но понякога изглежда, че не е“, допълни тя. \r\nНа свой ред Хамънд настоя, че е уверен, че Великобритания и ЕС ще постигнат споразумение тази есен. „Брекзит без споразумение е малко вероятен, но все пак не е невъзможен“, предупреди той.  Виктор Турмаков", "date": "2018.09.18", "title": "The Independent : Според Филип Хамънд Брекзит без споразумение ще върне Великобритания с десетилетие назад"}
{"url": "http://www.focus-news.net/news/2018/09/18/2568248/the-daily-mail-samo-chetvart-ot-britantsite-smyatat-che-stranata-shte-postigne-dobro-sporazumenie-po-brekzit.html", "text": "Според проучване, организирано от британския вестник   The Daily Mail   сред неговите читатели се оказва, че те са песимистични относно начина, по който правителството води преговорите за Брекзит. Едва една четвърт от тях вярват, че е възможно Лондон да извоюва добро споразумение от ЕС и 86% са съгласни, че начинът, по който Великобритания излиза от ЕС „е пълен хаос“. \r\nВъпреки това, те са в полза на напускането на ЕС – две трети от читателите на вестника смятат, че гласуването в полза на Брекзит е било правилно. \r\nСъщо така вестникът съобщава, че неговите читатели са на мнение, че за постигането на лошо споразумение ще бъде виновен министър-председателя Тереза Мей и нейното правителство, а не европейските служители.   Виктор Турмаков", "date": "2018.09.18", "title": "The Daily Mail: Само четвърт от британците смятат, че страната ще постигне добро споразумение по Брекзит"}
{"url": "http://www.focus-news.net/news/2018/09/18/2568246/kanal-5-makedoniya-yohanes-han-vseki-glas-ima-znachenie-siguren-sam-che-referendumat-shte-ima-polozhitelen-rezultat.html", "text": "Европейският комисарят по разширяването Йоханес Хан призова по време на изказване в град Щип всеки гражданин да упражни правото си на глас по време референдума за името, насрочен на 30 септември. Той изрази мнение, че референдумът ще успее, но решението се пада  на гражданите, а политиците ще трябва да го уважат, предава скопският телевизионен    „Канал 5“. \r\n„Гражданите трябва да използват демократичното си право и да отидат на референдума“, заяви  Хан. Той допълни , че референдумът ще има положителен резултат, но решението е гражданите и политиците ще трябва да го уважават. \r\n„Най-важното е гражданите да използват своето демократично право и да участват в референдума, защото всеки глас има значение. Трябва да е особено ясно, че това е основен въпрос“, допълни той.  \r\n Той посочи, че за да могат гражданите да вземат правилното решение как да гласуват на референдума, медиите наистина трябва да информират за споразумението с Гърция и последствията, които то носи със себе си.  Виктор Турмаков", "date": "2018.09.18", "title": "\"Канал 5\" (Македония) : Йоханес Хан: Всеки глас има значение, сигурен съм, че референдумът ще има положителен резултат"}
{"url": "http://www.focus-news.net/news/2018/09/18/2568247/pravitelstvoto-otpuska-6-mln-lv-za-kupuvaneto-na-shkafcheta-za-uchenitsite-do-sedmi-klas-vav-vsichki-uchilishta-obzor.html", "text": "Правителството отпуска 6 млн. лв. за купуването на шкафчета за учениците до седми клас във всички училища в страната. Това стана ясно след разговор между премиера Бойко Борисов и министъра на образованието и науката Красимир Вълчев. По-рано през годината правителството осигури средства в размер на 2.8 млн. лв. за закупуването на 120 000 шкафчета за близо 40% от учениците в начален етап на образование. „Изпълнението на приходите е добро и можем да финансираме закупуването на шкафчета за всички училища“, заяви министър Вълчев. По думите му това е една от мерките за олекотяване на тежестта на ученическите раници и за подобряване на организацията на учебните часове. „Препоръчахме на училищата да оптимизират седмичните разписания, така че да носят по-малко учебници и учебни комплекти. В същото време осигуряваме достъп до електронно четими варианти на учебниците“, допълни министърът на образованието и науката. Новите шкафчета трябва да бъдат в училищата до края на 2018 г. \r\nДнес за 680 000 ученици започна новата учебна година. Първият звънец удари в 2367 училища в страната, а над 60 000 първокласници (с няколко хиляди повече в сравнение с миналата година) за първи път прекрачиха училищния праг. 89 000 са учителите във всички училища, детски градини и центрове за подкрепа за личностно развитие. От тях ресурсните преподаватели са 1397, а психолозите - 763. По данни на МОН училището с най-много ученици в страната е 18-о Средно училище \"Уилям Гладстон\" в София - с около 2400 ученици. Най-малко са учениците в училищата в Родопите, където на места образователните институции са с под десет деца. От министерството увериха, че учебната година започва нормално във всички учебни заведения, въпреки че в някои от тях ремонтите ще продължат и след началото ѝ. \r\nТази учебна година по нови учебни програми ще учат учениците от трети, седми и девети клас. За първи път третокласници ще изучават предмета \"Компютърно моделиране\". От тази година учениците от първи до седми клас ще могат да ползват безплатни електронни варианти на учебниците, а училищата ще могат да преминат изцяло на електронни дневници, без да се налага да попълват и хартиен вариант. \r\nУчебната година за учениците от седми клас ще бъде удължена с две седмици и ще приключи в края на юни, а изпитите за национално външно оценяване ще са на 17 и 19 юни. Тестовете по български език и по математика ще включват материала от пети до седми клас, а частта по литература - само от седми клас. \r\nПървата почивка за децата през есента ще бъде от 1 до 4 ноември 2018 г включително. Коледната ваканция за учениците през учебната година ще продължи 12 дни – от 22 декември 2018 г. до 2 януари 2019 г. включително. Междусрочната ваканция ще е само един ден – 5 февруари 2019 г., а вторият учебен срок ще започне на 6 февруари. През пролетта учениците ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април включително. \r\nМатурите остават на същите дати – на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август - 04 септември 2019 г. Националните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по „Човекът и обществото“ и по „Човекът и природата“ ще са на 14 и 16 май 2019 г. \r\nСедмокласниците ще положат национално външно оценяване по български език и литература на 17 юни, а по математика – на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г. , а от второто класиране до 18 юли. Обявяването на незаетите места след втори етап на класиране ще бъде на 23 юли.", "date": "2018.09.18", "title": "Правителството отпуска 6 млн. лв. за купуването на шкафчета за учениците до седми клас във всички училища (ОБЗОР)"}
{"url": "http://www.focus-news.net/news/2018/09/18/2568245/the-guardian-evropeyskite-diplomati-smyatat-che-velikobritaniya-shte-promeni-pozitsiite-si-za-brekzit.html", "text": "Високопоставените дипломати от ЕС предричат, че Британското правителство ще премине през „най-тъмния си час“ заради възможността за Брекзит без договор и ще отстъпи пред исканията за Брюксел, пише   The Guardian. \r\n„Великобритания ще трябва да измине много път преди да постигнем споразумение. Трябва значителна промяна в позициите на Лондон“, заяви анонимен високопоставен европейски дипломат. \r\n„Изглежда, че Великобритания ще трябва да премине през най-тъмен час  преди да промени позицията си. Но те ще променят позицията си“, допълни втори дипломатически източник.  \r\nИ двамата допълниха, че ЕС няма да смекчи позициите си по ЕС, особено по отношение на въпроса за сухопътната граница в Ирландия. Брюксел е на мнение, че не трябва да има „твърда“ граница на острова след Брекзит при всякакви условия. \r\nДипломатите предупредиха, че пропастта между двете страни в преговорите остава твърде дълбока в ключовите сфери.  \r\n„Трябва да се намери език, за да се изрази какви ще са бъдещите отношения“, смятат те.  Виктор Турмаков", "date": "2018.09.18", "title": "The Guardian: Европейските дипломати смятат, че Великобритания ще промени позициите си за Брекзит"}
{"url": "http://www.focus-news.net/news/2018/09/18/2568249/mkd-makedoniya-spored-kosovskite-medii-hashim-tachi-shte-obsadi-vaprosa-s-korektsiyata-na-granitsite-zaedno-s-donald-tramp.html", "text": "Според косовската медия „Индекс“, цитирана от скопското електронно издание   „МКД“  , президентът на Косово Хашим Тачи ще се срещне следващата седмица с американския си колега Доналд Тръмп. \r\nКакто твърди прищинския портал, позовавайки се на дипломатически източници, Тачи и Тръмп ще обсъдят „инициативата за корекция на границата между Косово и Сърбия, която САЩ подкрепят“. \r\n„Това нещо се очакваше след изявлението на съветника по националната сигурността на Белия дом Джон Болтън от преди дни. Тогава той каза, че американската политика е такава, че ако двете страни могат да работят една с друга и да постигнат споразумение, САЩ няма да отхвърлят корекцията на териториите“, предава „Индекс онлайн“. \r\nТръмп и Тачи ще обсъдят двустранните отношения, както и за развитието на Западните Балкани, с особен акцент върху процеса на диалога между Белград и Прищина „за постигане мирно споразумение“, пише същия портал.  Виктор Турмаков", "date": "2018.09.18", "title": "„МКД“ (Македония): Според косовските медии Хашим Тачи ще обсъди въпроса с корекцията на границите заедно с Доналд Тръмп"}
{"url": "http://www.focus-news.net/news/2018/09/18/2568250/london-evening-standard-spored-direktora-na-britanskata-tsentralna-banka-planat-na-tereza-mey-za-brekzit-shte-dade-tlasak-na-ikonomikata.html", "text": "Директорът на британската централна банка Марк Карни заяви, че предложението на министър-председателя Тереза Мей за Брекзит ще даде тласък на икономиката на страната, пише    London Evening Standard. \r\nСпоред Карни в момента икономическите прогнози са основани на вариант, при който Великобритания ще има по-малък достъп до пазарите на ЕС в сравнение с предлаганото в плана ѝ.  \r\nСпоред него парламентът в момента е изправен пред избора между икономическото подобрение според нейния план или на хаос, ако той бъде отхвърлен. Разбира се това важи, ако тя успее да постигне споразумение с ЕС подобно на нейния т.нар. „План от Чекърс“, който предвижда „гладка“ търговия между Великобритания и Блока. \r\nОчаква се в близките дни министерството на финансите на Великобритания да публикува нови прогнози за икономическото развитие на страната в зависимост от това какво споразумение Мей успее да постигне с ЕС, преди да го представи за гласуване пред долната камара на парламента.  Виктор Турмаков", "date": "2018.09.18", "title": "London Evening Standard: Според директора на британската централна банка планът на Тереза Мей за Брекзит ще даде тласък на икономиката"}
{"url": "http://www.focus-news.net/news/2018/09/18/2568255/nezavisimaya-gazeta-petro-poroshenko-podpisa-ukaz-za-prekratyavane-na-deystvieto-nva-dogovora-za-druzhba-s-rusiya.html", "text": "Президентът на Украйна Петро Порошенко подписа указ „За решението на Съвета за национална сигурност и отбрана на Украйна от 6 септември 2018 г. за „Договора за дружбата, сътрудничеството и партньорството между Украйна и Руската Федерация. Според  данни от украинското президентство действието на договора, подписан на 31 май 1997 г. се прекратява, пише  „Независимая Газета“. \r\nМВнР на Украйна трябва да заяви на Русия за желанието си да прекрати действието на договора в съответствие с неговия член 40- Според решението на Съвета министерството трябва да информира ООН, ОССЕ и другите международни организации за желанието на Украйна да прекрати действието на Договора за дружба с Русия, както и основанията за неговото прекратяване.  Виктор Турмаков", "date": "2018.09.18", "title": "„Независимая Газета“ : Петро Порошенко подписа указ за прекратяване на действието нва Договора за дружба с Русия"}
{"url": "http://www.focus-news.net/news/2018/09/18/2568252/pregled-na-osnovnite-temi-v-britanskiya-pechat-agentsiya-fokus.html", "text": "Директорът на британската централна банка Марк Карни заяви, че предложението на министър-председателя Тереза Мей за Брекзит ще даде тласък на икономиката на страната, пише    London Evening Standard. \r\nСпоред Карни в момента икономическите прогнози са основани на вариант, при който Великобритания ще има по-малък достъп до пазарите на ЕС в сравнение с предлаганото в плана ѝ.  \r\nСпоред него парламентът в момента е изправен пред избора между икономическото подобрение според нейния план или на хаос, ако той бъде отхвърлен. Разбира се това важи, ако тя успее да постигне споразумение с ЕС подобно на нейния т.нар. „План от Чекърс“, който предвижда „гладка“ търговия между Великобритания и Блока. \r\nОчаква се в близките дни министерството на финансите на Великобритания да публикува нови прогнози за икономическото развитие на страната в зависимост от това какво споразумение Мей успее да постигне с ЕС, преди да го представи за гласуване пред долната камара на парламента. \r\n***  Според проучване, организирано от британския вестник   The Daily Mail   сред неговите читатели се оказва, че те са песимистични относно начина, по който правителството води преговорите за Брекзит. Едва една четвърт от тях вярват, че е възможно Лондон да извоюва добро споразумение от ЕС и 86% са съгласни, че начинът, по който Великобритания излиза от ЕС „е пълен хаос“. \r\nВъпреки това, те са в полза на напускането на ЕС – две трети от читателите на вестника смятат, че гласуването в полза на Брекзит е било правилно. \r\nСъщо така вестникът съобщава, че неговите читатели са на мнение, че за постигането на лошо споразумение ще бъде виновен министър-председателя Тереза Мей и нейното правителство, а не европейските служители.  \r\n***  Високопоставените дипломати от ЕС предричат, че Британското правителство ще премине през „най-тъмния си час“ заради възможността за Брекзит без договор и ще отстъпи пред исканията за Брюксел, пише   The Guardian. \r\n„Великобритания ще трябва да измине много път преди да постигнем споразумение. Трябва значителна промяна в позициите на Лондон“, заяви анонимен високопоставен европейски дипломат. \r\n„Изглежда, че Великобритания ще трябва да премине през най-тъмен час  преди да промени позицията си. Но те ще променят позицията си“, допълни втори дипломатически източник.  \r\nИ двамата допълниха, че ЕС няма да смекчи позициите си по ЕС, особено по отношение на въпроса за сухопътната граница в Ирландия. Брюксел е на мнение, че не трябва да има „твърда“ граница на острова след Брекзит при всякакви условия. \r\nДипломатите предупредиха, че пропастта между двете страни в преговорите остава твърде дълбока в ключовите сфери.  \r\n„Трябва да се намери език, за да се изрази какви ще са бъдещите отношения“, смятат те. \r\n***   Британският министър на финансите Филип Хамънд предупреди, че Брекзит без споразумение заплашва да върне Великобритания с десет години назад. Според него сключването на споразумение с Брюксел е необходимо „за да се затвърди икономическия прогрес, който страната е постигнала“ възстановявайки се след световната финансова криза от преди 10 години, пише   The Independent. \r\n„Докато напускаме ЕС ние трябва да осигурим близко и устойчиво партньорство с Европейските ни съседи и трябва да изпратим ясно послание до МВФ и другите за цената на липсата на споразумение с ЕС върху британските работи места и просперитет“, заяви Хамънд.  \r\n„Въпреки мерките, които предприемаме, напускането без споразумение ще заплаши прогреса, който британците постигнаха през последните 10 години“, допълни той. \r\nСъщевременно според директора на МВФ Кристин Лагард каквото и споразумение да бъде сключено между Лондон и Брюксел по Брекзит „положението няма да стане по-добро от момента“ \r\n„Нека бъда ясна, в сравнени с днешния гладък единен пазар, всички възможни сценарии за Брекзит ще имат своята цена за икономиката. Колкото по-дълго се градят новите търговски отношения, толкова по-скъпо ще е всичко. Това трябва да е ясно, но понякога изглежда, че не е“, допълни тя. \r\nНа свой ред Хамънд настоя, че е уверен, че Великобритания и ЕС ще постигнат споразумение тази есен. „Брекзит без споразумение е малко вероятен, но все пак не е невъзможен“, предупреди той. \r\n***", "date": "2018.09.18", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/18/2568254/afp-pravitelstvenite-sili-na-yemen-sa-podnovili-shturma-sreshtu-darzhaniya-ot-buntovnitsite-grad-hodeyda.html", "text": "Водената от Саудитска Арабия международна коалиция съобщи, че правителствените сили в Йемен са  започнали нова офанзива тази нощ срещу контролираното от шиитските бунтовници-хут пристанище Ходейда след 11 седмици пауза по време на усилията на ООН за провеждане на мирни преговори, предава  AFP. \r\n„Военната операция за освобождаването на Ходейда започна на няколко фронта“, съобщи високопоставен представител на коалицията, говорещ при условие за запазена анонимност. \r\nБригаден генерал Али ал Таниди, командирът на коалиционните сили по западния бряг на Йемен потвърди операцията по време на изказване пред държавната медия на Обединените арабски емирства, които са основният партньор на Саудитска Арабия в коалицията.  Виктор Турмаков", "date": "2018.09.18", "title": "AFP: Правителствените сили на Йемен са подновили щурма срещу държания от бунтовниците град Ходейда"}
{"url": "http://www.focus-news.net/news/2018/09/18/2568253/vzglyad-rekordat-na-shvedskite-demokrati-shokira-evropeyskite-liberali.html", "text": "Окончателните резултати от изборите в шведския парламент са такива, че властта най-вероятно ще остане същата, но ще стане извънредно неустойчива: 144 мандата се падат на управляващия блок на социалистите и „зелените“, 143 на опозиционната десноцентристка партия, още 62 на партията „Шведски демократи“, коментира руското издание  Взгляд. \r\nРекордът на последната предизвика ужас у повечето световни медии. Аналитиците пишат за „шокиращата победа на радикалните националисти“, за „въстанието на крайнодесните“ и „идването на власт на бандите на неонацистите“. Международният хор оплаква либерална, толерантна, мултикултурна Швеция, която дълги години бе страна – еталон на победилата политическа коректност. \r\nНе се размина и без „руска следа“. На популярната карикатура лидерът на „Шведските демократи“ Джими Акесон седи в ръцете на военен с лика на Владимир Путин. \r\nВсъщност нищо извънредно не се е случило: това, че управляващата Социалдемократическа партия показва най-лошите си резултати за последните сто години на фона на мигрантската криза, е нещо напълно предсказуемо. А резултатът на „Шведските демократи“, които са против миграционната политика на правителството и поддържат курс за изход на страната от ЕС, не достигна до смелите прогнози. Преди няколко месеца говориха, че антимигрантската партия ще може да събере четвърт от гласовете, излизайки на второ място. И това бе предизвикано от факта, че бандите мигранти в страната започнаха да преминават към открит терор срещу населението. \r\nЗа последните няколко години Швеция зае трето място в Европа по брой на убийствата с употреба на огнестрелно оръжие, далеч изпреварвайки дори такава неблагополучна страна като Босна и Херцеговина. По количество изнасилвания северното кралство заема първо място в ЕС. \r\nДори шведската полиция бе принудена да признае, че властта на улиците на Малмьо, където почти половината от 300-те хиляди жители са чужденци, принадлежи на няколко могъщи мигрантски банди. Те се занимават с рекет, сутеньорство, продажба на наркотици и тероризират местното население.   Виктор Турмаков", "date": "2018.09.18", "title": "\"Взгляд\": Рекордът на \"Шведските демократи\" шокира европейските либерали"}
{"url": "http://www.focus-news.net/news/2018/09/18/2568240/afp-siriyskoto-pvo-e-prehvanalo-raketi-nasocheni-kam-latakiya.html", "text": "Сирийската противовъздушна отбрана е прехванала ракети, насочени към северозападния град Латакия, предава   AFP. \r\n„Нашата въздушна отбрана отблъсква враждебни ракети, идващи от морето към град Латакия и известно количество от тях бе прехванато“, съобщава източник то сирийските правителствени сили. \r\nТова се случва малко след като официалната сирийка медия САНА докладна за „агресия срещу Латакия“ но без да предостави допълнителна информация.  Виктор Турмаков", "date": "2018.09.18", "title": "AFP: Сирийското ПВО е прехванало ракети, насочени към Латакия"}
{"url": "http://www.focus-news.net/news/2018/09/18/2568256/afp-prezidentat-na-yuzhna-koreya-e-zaminal-v-phenyan-za-sreshta-na-visoko-ravnishte.html", "text": "Президентът на Южна Корея Мун Джей-ин е излетял за Пхенян за третата му поред среща на високо равнище с лидера на Северна Корея Ким Чен-ун, с който той иска да поднови преговорите за ядреното разоръжаване на Корейския полуостров с участието на САЩ, предава   AFP. \r\nПрезидентският самолет е излетял от военновъздушната база край Сеул за 80-минутен полет към севернокорейската столица.   Виктор Турмаков", "date": "2018.09.18", "title": "AFP: Президентът на Южна Корея е заминал в Пхенян за среща на високо равнище"}
{"url": "http://www.focus-news.net/news/2018/09/18/2568257/ban-i-nimh-sa-gotovi-da-podpishat-sporazumeniei-obzor.html", "text": "След като в петък – 14 септември, БАН и НИМХ не успяха да подпишат споразумение, в понеделник Академията и Института дадоха мандат на председателите си да подпишат променения текст, до чийто финален вариант се стигна след 5-часови преговори. Гаранти на споразумението ще бъдат КНСБ и Министерството на образованието и науката в лицето на министър Красимир Вълчев. \r\nЧрез споразумението БАН ще поеме ангажимент, че до приключване на бюджетната година НИМХ ще разполага и ще се разпорежда със средствата от субсидията от държавния бюджет, както и със средствата от собствени приходи, съгласно утвърдения бюджет на Института. Управителните органи на БАН, съгласно своите правомощия, ще осигурят всички необходими условия за нормално, спокойно и безпроблемно функциониране на НИМХ до приключване на процедурата по преструктурирането му.  \r\nСлед подписването на споразумението НИМХ поема ангажимент да излъчи кандидатури – различни от тази на бившия директор, които да бъдат разгледани от УС на БАН и да се избере и да се назначи изпълняващ длъжността директор на НИМХ. От своя страна, УС на БАН се съгласява да разгледа кандидатурите и да предложи на председателя на БАН за назначаване една от тях, която отговаря на изискванията на Устава на БАН. Председателят може да поеме ангажимент да се внесат за разглеждане в Общото събрание на БАН въпроси от правен характер, свързани с извеждането на НИМХ от структурата на БАН. \r\nБившият директор на НИМХ проф. Христомир Брънзов обясни за Агенция „Фокус“, че ако споразумението не бъде подписано до 18 септември, НИМХ ще трябва да спре 24-часовия си режим на работа. „Ние вече нямаме графици за нощен труд, така че ще трябва да преминаваме към нормален работен ден. И се надяваме, че както досега доставчиците на комунални услуги ни доставяха авансово електроенергия, да продължат още няколко дни, за да можем да продължим да работим поне в нормално работно време – от 8.00 до 17.00 часа. Защото ако спрат електроенергията и комуникациите, ще спрем тотално“, каза още проф. Брънзов.", "date": "2018.09.18", "title": "БАН и НИМХ са готови да подпишат споразумение? (ОБЗОР)"}
{"url": "http://www.focus-news.net/news/2018/09/18/2568262/pregled-na-osnovnite-temi-v-ruskiya-pechat-agentsiya-fokus.html", "text": "Американските военни не са участвали в ракетния обстрел по сирийската провинция Латакия на 17 септември, пише   „Известия“ , позовавайки се на източник в министерството на отбраната на САЩ. \r\n„Ракетните удари не са осъществени от американските военни“, заяви източника, но не изясни кой може да стои зад тях. \r\nНА 17 септември по провинция Латакия бе нанесен ракетен удар. Както съобщиха от министерството на отбраната на Русия е възможно да е нанесен от израелски изтребители Ф-16. Сирийското ПВО е успяло да свали повечето ракети преди да достигнат целта си. \r\nПо време на атаката е загубена връзка с руски Ил-20 с 14 руски военнослужещи на борда. Военният самолет изчезва от радарите над Средиземно море.  \r\nОт руското министерство допълниха, че в района на изчезването са регистрирани ракетни пускове от френска фрегата. \r\nСлужителят от Пентагона допуска възможността самолетът случайно да е свален от огъня на сирийските ПВО, при отразяването на ракетния удар.  \r\n***  Руски военен самолет Ил-20 е изчезнал над Средиземно море. Връзката се екипажа е загубена на 35 км. от крайбрежието на Сирия. Инцидентът се е случил на 17 септември, когато самолетът се завръща на руската военна база „Хмеймим“. \r\nСамолетът Ил-20 е изчезнал от радарите в 23:00 часа местно време (съвпада с българското) по време на атаките на четири изтребителя Ф-16 на ВВС на Израел по обектите в сирийската провинция Латакия. Това се съобщава от Министерството на отбраната на Русия. \r\nСпоред министерството в това време руските радиолокационни средства за контрол на въздушното пространство са регистрирали пускове на ракети от френската фрегата „Аурерн“, която се е намирала в този район.  \r\nНо борда на изчезналия Ил-20 са се намирали 12 руски военни. Съдбата им в момента остава неизвестна.  \r\n***  Президентът на Украйна Петро Порошенко подписа указ „За решението на Съвета за национална сигурност и отбрана на Украйна от 6 септември 2018 г. за „Договора за дружбата, сътрудничеството и партньорството между Украйна и Руската Федерация. Според  данни от украинското президентство действието на договора, подписан на 31 май 1997 г. се прекратява, пише  „Независимая Газета“. \r\nМВнР на Украйна трябва да заяви на Русия за желанието си да прекрати действието на договора в съответствие с неговия член 40- Според решението на Съвета министерството трябва да информира ООН, ОССЕ и другите международни организации за желанието на Украйна да прекрати действието на Договора за дружба с Русия, както и основанията за неговото прекратяване. \r\n***   Окончателните резултати от изборите в шведския парламент са такива, че властта най-вероятно ще остане същата, но ще стане извънредно неустойчива: 144 мандата се падат на управляващия блок на социалистите и „зелените“, 143 на опозиционната десноцентристка партия, още 62 на партията „Шведски демократи“, коментира руското издание  Взгляд. \r\nРекордът на последната предизвика ужас у повечето световни медии. Аналитиците пишат за „шокиращата победа на радикалните националисти“, за „въстанието на крайнодесните“ и „идването на власт на бандите на неонацистите“. Международният хор оплаква либерална, толерантна, мултикултурна Швеция, която дълги години бе страна – еталон на победилата политическа коректност. \r\nНе се размина и без „руска следа“. На популярната карикатура лидерът на „Шведските демократи“ Джими Акесон седи в ръцете на военен с лика на Владимир Путин. \r\nВсъщност нищо извънредно не се е случило: това, че управляващата Социалдемократическа партия показва най-лошите си резултати за последните сто години на фона на мигрантската криза, е нещо напълно предсказуемо. А резултатът на „Шведските демократи“, които са против миграционната политика на правителството и поддържат курс за изход на страната от ЕС, не достигна до смелите прогнози. Преди няколко месеца говориха, че антимигрантската партия ще може да събере четвърт от гласовете, излизайки на второ място. И това бе предизвикано от факта, че бандите мигранти в страната започнаха да преминават към открит терор срещу населението. \r\nЗа последните няколко години Швеция зае трето място в Европа по брой на убийствата с употреба на огнестрелно оръжие, далеч изпреварвайки дори такава неблагополучна страна като Босна и Херцеговина. По количество изнасилвания северното кралство заема първо място в ЕС. \r\nДори шведската полиция бе принудена да признае, че властта на улиците на Малмьо, където почти половината от 300-те хиляди жители са чужденци, принадлежи на няколко могъщи мигрантски банди. Те се занимават с рекет, сутеньорство, продажба на наркотици и тероризират местното население.", "date": "2018.09.18", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/09/18/2568260/afp-donald-tramp-obyavi-mita-ot-10-varhu-vnosni-stoki-ot-kitay-na-obshta-suma-200-miliarda-dolara.html", "text": "Президентът на САЩ Доналд Тръмп обяви 10% мита върху китайски вносни стоки в размер на 200 милиарда долара и предупреди Пекин, че какъвто и да е отговор ще доведе до удвояване на ответните търговски мерки на Вашингтон, предава   AFP. \r\n„Новите мита влизат в сила на 24 септември“, пише в официално заявление на Тръмп. \r\n„Допълнително, ако Китай предприеме ответни мерки срещу нашите фермери или другите индустрии, ние веднага ще преминем на следващата фази, при която ще наложим мита върху допълнителни 267 милиарда долара китайски внос“, допълни той. \r\nПрезидентът допълни, че митата целят промяна в търговската политика на Китай и че той представлява „смъртна опасност за дългосрочното здраве и просперитет на икономиката на САЩ“.  Виктор Турмаков", "date": "2018.09.18", "title": "AFP: Доналд Тръмп обяви мита от 10% върху вносни стоки от Китай на обща сума 200 милиарда долара"}
{"url": "http://www.focus-news.net/news/2018/09/18/2568264/afp-broyat-na-zaginalite-ot-uragana-florans-e-dostignali-do-31.html", "text": "Властите на американския щат Северна Каролина съобщиха, че 25 души са загинали на територията му, след като ураганът „Флорънс“ връхлита неговото атлантическо крайбрежие. По този начин броят на загиналите на територията на САЩ достига 31 души,предава   AFP. \r\nНай-малко шест смъртни случая са регистрирани в съседно Южна Каролина. Въпреки отминаването на урагана, властите предупреждават, че има възможност за преливания на язовири и свлачища.  Виктор Турмаков", "date": "2018.09.18", "title": "AFP: Броят на загиналите от урагана „Флорънс“ е достигнали до 31"}
{"url": "http://www.focus-news.net/news/2018/09/18/2568266/9-dushi-sa-obvineni-v-uchastie-v-organizirana-prestapna-grupa-za-proizvodstvo-na-tsigari-trima-ot-tyah-se-ukrivat-obzor.html", "text": "9 души са обвинени в участие в организирана престъпна група за производство на цигари. Това съобщи на брифинг ръководителят на Специализираната прокуратура Даниела Начева. Тя посочи, че три от лицата са част от обвинените след акцията в Пловдив на 25 август, при която 23 души бяха обвинени за държане за акцизни стоки без бандерол. „Останалите шест лица са се занимавали с финансирането на фабриките и са осигурявали лица, на чието име да бъдат помещенията, в които са били държани машините за производство на тютюн“, обясни прокурор Начева. По думите ѝ при обиск са иззети документи, парични средства и носители на компютърни информационни данни, които тепърва предстои да бъдат анализирани. Има и свидетелски показания. „Става дума за около 40 тона намерен тютюн, близо 50 хил. кутии цигари – говорим за сериозни обороти, за милиони левове“, обясни прокурор Начева. \r\nНа въпрос дали Георги Станоев, Антон Станоев и Евлоги Станоев са задържани, прокурор Начева отговори: „Те са обвинени задочно. Не са установени към момента. За един от тях има информация, че е напуснал пределите на страната. Другите двама най-вероятно са в България. Предприети са действия за издирването им“. Начева обясни, че е съвсем нормално тези лица да се укриват, но увери, че ще тяхното местонахождение ще бъде установено. \r\nАгенция „Фокус“ припомня: На 25 август Окръжната прокуратура в Пловдив обвини 23 лица за държане на цигари без бандерол. Цигарите са били произвеждани в четири незаконно работещи фабрики – в Дупница, Горна Оряховица и Тутракан. Бяха иззети 42 тона тютюн на стойност близо 7 млн. лева, както и 190 хил. кутии цигари от различни марки на стойност 1,5 млн. лева. Разследващите иззеха и всички машини в незаконните фабрики, както и камиони, превозвали суровината за цигарите и съответно готовата продукция. Събрани са доказателства за пране на пари. Всяка фабрика е произвеждала средно около 100 хил. кутии цигари на ден. Привлечени към наказателна отговорност бяха лица от ниските нива на престъпната група. В София Специализираната прокуратура проведе акция за установяване на ръководителите ѝ. Бяха претърсени домашни адреси, офиси и ресторанти. \r\nЦветилена СИМЕОНОВА", "date": "2018.09.18", "title": "9 души са обвинени в участие в организирана престъпна група за производство на цигари, трима от тях се укриват (ОБЗОР)"}
{"url": "http://www.focus-news.net/news/2018/09/18/2568265/sport-braytan-i-sauthemptan-zavarshiha-22-mach-ot-angliyskoto-parvenstvo.html", "text": "Брайтън и Саутхемптън завършиха наравно 2:2 мач от пети тур на първенството на Англия.  \r\nНа стадион „Сейнт Мери“ в Саутхемтън за домакините резултатни бяха Пиер-Емил Хайберг и Дени Ингс. За гостите се отличиха Шейн Дъфи и Глен Мъри.  Виктор Турмаков", "date": "2018.09.18", "title": "Спорт: Брайтън и Саутхемптън завършиха 2:2 мач от английското първенство"}
{"url": "http://www.focus-news.net/news/2018/09/18/2568263/vtori-den-grazhdani-protestiraha-pred-narodnoto-sabranie-sreshtu-pravitelstvoto-shestvieto-prodalzhava-i-utre-obzor.html", "text": "Втори ден граждани протестираха пред Народното събрание срещу правителството. Шествието започна в 12.00 часа пред сградата на Народното събрание и продължи повече от седем часа. Днес беше вторият ден, в който българи от страната и чужбина се събраха с искане за оставка на цялото правителство. Исканията им остават същите - оттегляне на всички партии, референдум и граждански кабинет. Те настояха за достойни пенсии, стабилна система на здравеопазването и гаранция, че избраните във властта, независимо дали в съдебна, изпълнителна или законодателна, могат да бъдат контролирани, а не да служат на чужди интереси. В 17.30 часа протестиращите се отправиха пред сградата на Министерския съвет, като за кратко затрудниха движението по бул.\"Цар Освободител\".  \r\nПротестът протече мирно, при засилено полицейско присъствие. Протестиращите обвиниха журналистите и медиите, които отразяваха събитието, че са подкупни и корумпирани. \r\nОрганизираните граждани заявиха, че от следващата седмица започват да събират подписка за провеждане на референдум за сваляне на властта, както и петиции срещу управляващите, които лично от тях ще бъдат внесени в Брюксел. Те изтъкнаха, че ще излизат на протест всеки ден, докато не се осъществят техните желания. Утре отново в 12.00 часа ще започне организираното шествие, това ще бъде третият ден, в който граждани излизат с искане за оставка на правителството. \r\nДаяна ДЮЛГЕРОВА", "date": "2018.09.18", "title": "Втори ден граждани протестираха пред Народното събрание срещу правителството, шествието продължава и утре (ОБЗОР)"}
{"url": "http://www.focus-news.net/news/2018/09/18/2568251/predsedatelyat-na-komisiyata-za-regulirane-na-saobshteniyata-rosen-zhelyazkov-e-novoto-predlozhenie-za-ministar-na-transporta-obzor.html", "text": "Председателят на Комисията за регулиране на съобщенията Росен Желязков е новото предложение за министър на транспорта, информационните технологии и съобщенията. Това стана ясно след коалиционния съвет между ГЕРБ и „Обединени патриоти“, на който бяха обсъдени промените в кабинета.  \r\nРосен Желязков е роден на 5 април 1968 г., завършил е Право в Софийския университет „Свети Климент Охридски“. От 2009 г. до 2013 г. е главен секретар на Министерския съвет, а в периода 2014 - 2016 г. е съветник на министър-председателя по въпросите на държавната администрация и електронното управление. В началото на мандата на настоящото правителство Желязков беше избран председател на Държавна агенция „Електронно управление“, а след това стана председател на Комисията за регулиране на съобщенията. До номинацията му за транспортен министър се стигна, след като предишният кандидат Александър Манолев пожела да се оттегли още преди да бъде назначен на поста заради медийна публикация.  \r\nГласуването на оставките на министрите на вътрешните работи, на транспорта и на регионалното развитие, както и на новите номинации за министри бе отложено миналата седмица заради липсата на указ от президента Румен Радев, с който освобождава предложения за нов министър на вътрешните работи Младен Маринов от сегашния му пост на главен секретар на МВР. Тъй като в понеделник указът все още не бе подписан, темата отново предизвика коментари сред управляващите. Лидерът на „Атака“ и председател на ПГ на „Обединени патриоти“ Волен Сидеров заяви, че коалиционните партньори имат желание да организират среща с държавния глава, за да обсъдят всички обстоятелства около освобождаването на Младен Маринов от поста на главен секретар на МВР. „За да няма съмнение президентът, че нещо се върши през неговата глава, това е най-добрият начин да се реши въпросът, другото е напрежение“, обоснова се той. Председателят на ПГ на ГЕРБ Цветан Цветанов посочи, че управляващите не искат да имат конфронтация с президентската институция и държавния глава. „БСП да се обърне към своя президент Румен Радев и да го помоли да подпише указа за освобождаване на Младен Маринов, за да можем да гласуваме оставките, които те толкова искаха и за които ни обвиняваха, че ги бавим. Обръщаме се чрез медиите – защото явно президентът Румен Радев желае диалог чрез медиите, и заявяваме, че сме готови за среща, при която президентът да каже защо не иска да подпише указа“, обясни Цветанов и изрази надежда, че разумът ще надделее.  \r\nМеждувременно държавният глава отказа да се срещне с коалиционния съвет на управляващите. В Букурещ пред журналисти Румен Радев Заяви, че е поканен съм на среща, на която няма как да отиде особено когато лидерите се разминават с институционалния тон. Президентът отбеляза още ,че коалиционният съвет не е законов орган. „Кабинетът си има министър-председател и ресорен министър и точно те трябва да организират това, което до момента не е направено, а именно съгласуването на това предложение за освобождаване от длъжност на главния секретар на МВР“, допълни държавният глава. По-рано Румен Радев също коментира темата, като подчерта, че има определени нормативни изисквания за подписване на един указ. Попитан дали има „някакви възражения“ срещу кандидатурата на Младен Маринов за министър, държавният глава подчерта, че ангажиментът му като президент е единствено към освобождаването на главния секретар на МВР от поста му и призова да се спазва законът.  \r\nОт своя страна, лидерът на БСП – София Калоян Паргов коментира, че позицията за новите министри на БСП е ясна. „След като не сме подкрепили правителството, няма да подкрепим и козметичните промени“, посочи той.", "date": "2018.09.18", "title": "Председателят на Комисията за регулиране на съобщенията Росен Желязков е новото предложение за министър на транспорта (ОБЗОР)"}
{"url": "http://www.focus-news.net/news/2018/09/18/2568267/pregled-na-mezhdunarodnite-novini-do-6-chasa-agentsiya-fokus.html", "text": "Докато интересите на САЩ за засилване на военните връзки с Гърция продължават да са големи, възможността за разширяване на американската военноморска база в критския залив Суда е малка, така че властите разглеждат други варианти. \r\nЯсно е, че разширяването на връзките между Атина и Вашингтон и сътрудничеството между Гърция, Кипър и Израел в региона са от стратегически интерес за САЩ, коментира изданието. \r\nДипломат, запознат със ситуацията, коментира пред „Катимерини“, че връзките между Атина и Вашингтон не са били по-добри в близките 50 години. \r\nПомощник-държавният секретар на САЩ за Европа и Евразия Уес Мичъл също е все по-близък до идеята на Гърция и Кипър да се предостави по-ключова роля в региона, пише вестникът. \r\nСъгласно твърденията на източниците, Мичъл е на мнение, че Атина може „да играе с топката“, след като Турция е станала по-несигурен фактор в района на Източното Средиземноморие. \r\nЩо се отнася до базата в залива Суда, която може да приеме самолетоносачи и има съоръжения за поправка на ескадрени миноносци, възможностите за нейното разширение са ограничени, така че властите, както се твърди, обмислят изграждането на ново съоръжение в Южен Крит, където ще се помещават специалните сили, след прехвърлянето на дроновете MQ-9 от американската база в Лариса. \r\n*** Разговорите между президентите на Русия и Турция Владимир Путин и Реджеп Таийп Ердоган в руския черноморски курорт Сочи продължават повече от три часа. Дискусиите между двамата лидери започнаха в резиденцията „Бочаров ручей“ в около 15:00 българско време в тесен състав, а след това към държавните глави се присъединиха членовете на делегациите. \r\nСлед края на срещата президентите ще направят изявления пред пресата. \r\nПри откриването на преговорите, Путин заяви, че трябва да бъдат обсъдени всички въпроси от разрешаването на сирийската криза и да се потърси решение на натрупалите се проблеми. По неговите думи, „въпросите са страшно много, при това, има и много сложни“. \r\nНа свой ред Ердоган отбеляза, че резултатите от преговорите с руския президент по сирийската тема могат да дадат „нова надежда“ за целия регион. „В заявленията, с които ще направим тук, в Сочи, след срещата, ще има нова надежда за региона“, увери турският лидер. \r\nПо-рано от Кремъл отбелязаха, че президентите на Русия и Турция се срещат, „за да сверят часовниците си“ по въпроса за разрешаването на кризата в Сирия. Сред основните теми на преговорите бяха отбелязани разделянето на терористите от умерената опозиция и мирните жители в Идлиб, както и възможността за провеждане на наземна антитерористична операция в този сирийски регион. \r\n***  Анонсирането на американските наказателни санкции над китайски стоки на стойност $200 млрд. ще бъде съвсем „скоро“, съобщиха представители на Белия Дом в понеделник. \r\nКакто заяви икономическият съветник на Белия Дом Лари Кудлоу пред CNBC, Тръмп „не е доволен от разговорите с Китай по този въпрос и моето предположение е, че скоро ще има обявление“. \r\nКудлоу отказа да даде подробности за очакваното обявление, но все пак отбеляза, че твърденията в медиите за увеличаване с 10% на митата върху китайски стоки за 200 милиарда долара „до голяма степен са верни“. \r\n***  Официалният представител на Сирийската комисия по преговорите Яхия ал Ариди заяви, че решението на Русия и Турция за създаване на демилитаризирана зона около линията на съприкосновение между въоръжената опозиция и правителствените войски в сирийската провинция Идлиб ще донесе полза и на двете страни, а също на цивилните в Сирия. \r\n„Това споразумение е изгодно и за Турция, и за Русия“, заяви Адири, отбелязвайки, че решението за създаване на демилитаризирана зона ще защити повече от три милиона цивилни.  \r\nПрезидентите на Русия и на Турция Владимир Путин и Реджеп Тайип Ердоган в понеделник в Сочи се договориха да създадат към 15 октомври демилитаризирана зона край линията на съприкосновение между въоръжената опозиция и правителствените войски в Идлиб, а министрите на отбраната на двете страни подписаха меморандум за стабилизация на обстановката в идлибската зона на деескалация. \r\n***  Водената от Саудитска Арабия международна коалиция съобщи, че правителствените сили в Йемен са  започнали нова офанзива тази нощ срещу контролираното от шиитските бунтовници-хут пристанище Ходейда след 11 седмици пауза по време на усилията на ООН за провеждане на мирни преговори \r\n„Военната операция за освобождаването на Ходейда започна на няколко фронта“, съобщи високопоставен представител на коалицията, говорещ при условие за запазена анонимност. \r\nБригаден генерал Али ал Таниди, командирът на коалиционните сили по западния бряг на Йемен потвърди операцията по време на изказване пред държавната медия на Обединените арабски емирства, които са основният партньор на Саудитска Арабия в коалицията. \r\n***  Властите на американския щат Северна Каролина съобщиха, че 25 души са загинали на територията му, след като ураганът „Флорънс“ връхлита неговото атлантическо крайбрежие. По този начин броят на загиналите на територията на САЩ достига 31 души,предава   AFP. \r\nНай-малко шест смъртни случая са регистрирани в съседно Южна Каролина. Въпреки отминаването на урагана, властите предупреждават, че има възможност за преливания на язовири и свлачища.", "date": "2018.09.18", "title": "Преглед на международните новини до 6  часа /Агенция “Фокус”/"}
{"url": "http://www.focus-news.net/news/2018/09/18/2568244/ria-novosti-v-siriya-smyatat-reshenieto-na-rusiya-i-turtsiya-po-idlib-za-izgodno-i-za-dvete-strani.html", "text": "Официалният представител на Сирийската комисия по преговорите Яхия ал Ариди заяви, че решението на Русия и Турция за създаване на демилитаризирана зона около линията на съприкосновение между въоръжената опозиция и правителствените войски в сирийската провинция Идлиб ще донесе полза и на двете страни, а също на цивилните в Сирия, предава  РИА Новости. \r\n„Това споразумение е изгодно и за Турция, и за Русия“, заяви Адири, отбелязвайки, че решението за създаване на демилитаризирана зона ще защити повече от три милиона цивилни.  \r\nПрезидентите на Русия и на Турция Владимир Путин и Реджеп Тайип Ердоган в понеделник в Сочи се договориха да създадат към 15 октомври демилитаризирана зона край линията на съприкосновение между въоръжената опозиция и правителствените войски в Идлиб, а министрите на отбраната на двете страни подписаха меморандум за стабилизация на обстановката в идлибската зона на деескалация.  Виктор Турмаков", "date": "2018.09.18", "title": "РИА Новости: В Сирия смятат решението на Русия и Турция по Идлиб за изгодно и за двете страни"}
{"url": "http://www.focus-news.net/news/2018/09/18/2568270/chetirima-dushi-sa-zadarzhani-za-trafik-na-kokain-ot-dominikana-obzor.html", "text": "Четирима души са задържани за трафик на кокаин от Доминикана. По време на брифинг ръководителят на Специализираната прокуратура Даниела Начева обясни, че те са задържани за 72 часа, като част от тях са криминално проявени. „Групата е набирала малоимотни лица, които е финансирала, за да пътуват през европейски държави за Доминикана. Там те са поглъщали капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле. Същите лица са били транспортирани обратно в България през европейски летища до Букурещ, където са били посрещани от член на групата и транспортирани в района на Стара Загора и околните села. Там са били настанявани в помещения, като им е бил ограничаван контактът с външния свят, докато дефекират наркотика“, обясни Начева. За извършените услуги на тези лица са били плащани между 3 и 5 хил. лв. Пренесеният от тях кокаин е бил разпространяван на територията на цялата страна. \r\nДиректорът на ГДБОП главен комисар Ивайло Спиридонов посочи, че по сигнала се работи от края на миналата година. „На 15 септември задържахме лице, изпратено в Доминикана, за да погълне кокаин и да го пренесе до тук. То каца в Лисабон, но там му става лошо. С помощта на наши партньорски служби лицето е задържано и транспортирано. Започна да дефекира такива капсули – около 90, като общото количество е 1,1 кг. кокаин“, каза още Спиридонов. \r\nПредстои прокуратурата да поиска мярка за неотклонение „задържане под стража“ за четиримата задържани. \r\nЦветилена СИМЕОНОВА", "date": "2018.09.18", "title": "Четирима души са задържани за трафик на кокаин от Доминикана (ОБЗОР)"}
{"url": "http://www.focus-news.net/news/2018/09/18/2568268/afp-kim-chen-un-e-privetstval-mun-dzhey-in-na-letishteto-v-phenyan.html", "text": "Севернокорейският лидер Ким Чен-ун приветства президента на Южна Корея Мун Джей-ин на летището в Пхенян. Очаква се те скоро да започнат своята трета среща на високо равнище за годината, предава   AFP. \r\nДвамата мъже, придружени от съпругите си, се прегърнаха, след като Мун Джей-ин слезе от самолета си. Той бе посрещнат от оръдейни салюти.   Виктор Турмаков", "date": "2018.09.18", "title": "AFP: Ким Чен-ун е приветствал Мун Джей-ин на летището в Пхенян"}
{"url": "http://www.focus-news.net/news/2018/09/18/2568269/tass-kitay-obyavi-che-vavedenite-ot-sasht-mita-nyama-da-dadat-efekt.html", "text": "Заместник-председателят на китайската комисия по регулирането на пазара на ценни книжа Фан Синхай заяви, че въвеждането на митата от САЩ върху внасяните от КНР стоки няма да даде резултат, предава  ТАСС. \r\nТой уточни, че Китай разполага с достатъчно инструменти за парично-кредитна политика, че да се справи с негативните последствия от подобни мерки. Междувременно чиновникът изрази надежда, че САЩ и Китай ще успеят да се договорят и че тяхната двустранна политика я очаква добро бъдеще. \r\nПо-рано президентът на САЩ Доналд Тръмп обяви, че въвежда 10% мито върху внасяни от Китай стоки на сумата от 200 милиарда долара. \r\nОчаква се днес вицепремиерът на Китай Лю Хе да свика извънредно правителствено съвещание по въпроса.  Виктор Турмаков", "date": "2018.09.18", "title": "ТАСС: Китай обяви, че въведените от САЩ мита няма да дадат ефект"}
{"url": "http://www.focus-news.net/news/2018/09/18/2568261/izvestiya-v-pentagona-otrekoha-rolyata-na-sasht-v-obstrela-po-siriyskata-latakiya.html", "text": "Американските военни не са участвали в ракетния обстрел по сирийската провинция Латакия на 17 септември, пише   „Известия“ , позовавайки се на източник в министерството на отбраната на САЩ. \r\n„Ракетните удари не са осъществени от американските военни“, заяви източника, но не изясни кой може да стои зад тях-. \r\nНА 17 септември по провинция Латакия бе нанесен ракетен удар. Както съобщиха от министерството на отбраната на Русия е възможно да е нанесен от израелски изтребители Ф-16. Сирийското ПВО е успяло да свали повечето ракети преди да достигнат целта си. \r\nПо време на атаката е загубена връзка с руски Ил-20 с 14 руски военнослужещи на борда. Военният самолет изчезва от радарите над Средиземно море.  \r\nОт руското министерство допълниха, че в района на изчезването са регистрирани ракетни пускове от френска фрегата. \r\nСлужителят от Пентагона допуска възможността самолетът случайно да е свален от огъня на сирийските ПВО, при отразяването на ракетния удар.   Виктор Турмаков", "date": "2018.09.18", "title": "„Известия“ : В Пентагона отрекоха ролята на САЩ в обстрела по сирийската Латакия"}
{"url": "http://www.focus-news.net/news/2018/09/18/2568271/sport-spal-pobedi-atalanta-v-mach-ot-italianskoto-parvenstvo.html", "text": "СПАЛ победи Аталанта като домакин с 2:0 в мач от четвърти кръг на италианското първенство.   \r\nИ двете попадения на стадион „Паоло Маза“ бяха нанесени от Андреа Петания в 50 и в 56-та мин.  Виктор Турмаков", "date": "2018.09.18", "title": "Спорт: СПАЛ победи Аталанта в мач от италианското първенство"}
{"url": "http://www.focus-news.net/news/2018/09/18/2568258/rossiyskaya-gazeta-ruski-voenen-samolet-e-izcheznal-nad-sredizemno-more.html", "text": "Руски военен самолет Ил-20 е изчезнал над Средиземно море. Връзката се екипажа е загубена на 35 км. от крайбрежието на Сирия. Инцидентът се е случил на 17 септември, когато самолетът се завръща на руската военна база „Хмеймим“, пише   „Российска газета“. \r\nСамолетът Ил-20 е изчезнал от радарите в 23:00 часа местно време (съвпада с българското) по време на атаките на четири изтребителя Ф-16 на ВВС на Израел по обектите в сирийската провинция Латакия. Това се съобщава от Министерството на отбраната на Русия. \r\nСпоред министерството в това време руските радиолокационни средства за контрол на въздушното пространство са регистрирали пускове на ракети от френската фрегата „Аурерн“, която се е намирала в този район.  \r\nНо борда на изчезналия Ил-20 са се намирали 12 руски военни. Съдбата им в момента остава неизвестна.   Виктор Турмаков", "date": "2018.09.18", "title": "„Российская Газета“: Руски военен самолет е изчезнал над Средиземно море"}
{"url": "http://www.focus-news.net/news/2018/09/18/2568276/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "Днес ще бъде предимно слънчево. Ще има и временни увеличения на облачността, по-значителни над източните райони и Рило-Родопската област, но ще се задържи почти без валеж. Ще духа слаб до умерен източен вятър. Максималните температури ще са между 23° и 28°, в София – около 23°. Атмосферното налягане ще се задържи по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Мартин Славчев. \r\nПо Черноморието ще е предимно слънчево, с временни увеличения на облачността в часовете до обяд. Ще духа умерен изток-североизточен вятър. Максималните температури ще са 22-24°, близки до температурата на морската вода. Вълнението на морето ще бъде 2-3 бала. \r\nНад планините ще преобладава слънчево време. Главно в масивите на Южна България ще има временни увеличения на облачността. Ще духа слаб до умерен североизточен вятър. Максималната температура на височина 1200 метра ще е около 18°, на 2000 метра – около 12°.", "date": "2018.09.18", "title": "НИМХ: Днес ще бъде предимно слънчево, максималните температури ще са между 23° и 28°"}
{"url": "http://www.focus-news.net/news/2018/09/18/2568273/predstoyashti-mezhdunarodni-sabitiya-za-18-septemvri-agentsiya-fokus.html", "text": "*** Министърът на външните работи на Германия Хайко Маас пристига на посещение в Скопие във връзка с референдума за името \r\n*** Британският министър за Европа и Америка Алън Дънкан пристига на визита в Скопие \r\n*** Вторият ден от визитата на сръбския президент Александър Вучич в Китай, когато се очаква той да разкрие „новата си идея“ \r\n*** Председателят на Европейската комисия Жан-Клод Юнкер ще присъства на регионалната среща на върха в Букурещ \r\n*** Среща между председателя на Северна Корея Ким Чен-ун и президента на Южна Корея Мун Дже-ин в Пхенян \r\n*** Премиерът на Унгария пристига на посещение в Москва, където ще се срещне с руския президент Владимир Путин \r\n*** Президентът на САЩ Доналд Тръмп приема полския си колега Анджей Дуда в Белия Дом \r\n*** Германският канцлер Ангела Меркел се среща лидерите на своите коалиционни партньори ГСДП и ХСС, за да бъде решено бъдещето на директора на службата за вътрешна сигурност Ханс-Георг Маасен във връзка с предполагаемите му връзки с десни партии и организации \r\n*** Министрите по европейските въпроси на страните от ЕС се срещат в Брюксел \r\n***", "date": "2018.09.18", "title": "Предстоящи международни събития за 18 септември  (Агенция \"Фокус\")"}
{"url": "http://www.focus-news.net/news/2018/09/18/2568277/prodalzhava-vizitata-na-prezidenta-rumen-radev-v-sreshtata-na-varha-na-initsiativata-tri-moreta-v-bukuresht.html", "text": "Продължава участието на президентa Румен Радев в срещата на върха на инициативата „Три морета“, която се провежда в столицата на Румъния, Букурещ. Това съобщиха от  прессекретариата на държавния глава . В инициативата, която има за цел да насърчи транспортната, енергийна и дигитална свързаност на държавите от Източна Европа, участват президентите на България, Хърватия, Унгария, Литва, Полша, Румъния, Словакия и Словения. В работата на форума ще вземат участие и председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка. В рамките на срещата на върха в Букурещ ще се състои бизнес форум, на който ще бъдат разгледани възможностите за реализация на съвместни проекти в областта на регионалната свързаност.", "date": "2018.09.18", "title": "Продължава визитата на президентa Румен Радев в срещата на върха на инициативата „Три морета“ в Букурещ"}
{"url": "http://www.focus-news.net/news/2018/09/18/2568272/aktualna-patna-obstanovka.html", "text": "Информация за състоянието на републиканските пътища за 18 септември, предоставена от  Агенция \"пътна инфраструктура\" .  І. МЕТЕОРОЛОГИЧНА ОБСТАНОВКА: \r\nПрез нощта ще преобладава ясно време. Минималните температури ще са предимно между 10° и 15°, по-високи ще са по морския бряг. През деня ще е предимно слънчево. Ще има и временни увеличения на облачността, по-значителни над източните райони и Рило-Родопската област, но ще се задържи почти без валеж. Ще духа слаб до умерен източен вятър. Максималните температури ще са между 23° и 28°, в София – около 23°. ОГРАНИЧЕНИЯ ЗА ТОВАРНИ АВТОМОБИЛИ:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000до км 89+600 посока София е ограничено поради ремонт на пътно съоръжение - мост на р. Елшишка. Движението се осъществява двупосочно посока Пловдив. Срок до 15.10.2018 г. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nДвижението по АМ \"Хемус\" при пътен възел Правец от км 52+000 до км 53+000 се осъществява в една лента поради ремонт на осветителната инсталация в изпреварващата лента. Движението се извършва активната лента. Срок 19.09.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: на 18.09.2018 г. и 19.09.2018 г. за времето от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци.Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът ІІІ-401: Движението по път III-401 Микре – Ловеч, в участъка Киркова – Изворче от км 6+000 до км 15+300 се осъществява с повишено внимание поради частични ремонтни работи по настилката. Водачите да се движат със съобразена скорост. Срок до  21.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2 : от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.18", "title": "Актуална пътна обстановка"}
{"url": "http://www.focus-news.net/news/2018/09/18/2568275/predstoyashti-sabitiya-v-stranata-za-18-septemvri-agentsiya-fokus.html", "text": "*** \r\nОт 08.30 часа министърът на отбраната Красимир Каракачанов ще открие годишната конференция на началниците на военните полиции на страните - членки на НАТО в Гранд хотел „София”. \r\n*** \r\nОт 11.30 часа в Областната администрация министърът на отбраната Красимир Каракачанов ще представи проекта за изграждането на паметник на воините от Девета пехотна плевенска дивизия. В събитието, което ще се проведе в зала „Плевен“, ще участва областният управител Мирослав Петров и представители на инициативния комитет. \r\n*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа ще се проведе заседание на Съдебната колегия на Висшия съдебен съвет. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Христо А., който е обвинен в безстопанственост в особено големи размери, представляваща особено тежък случай. \r\n*** \r\nОт 10.00 часа в хотел „Сенс“ заместник-министър Зорница Русинова ще участва в представянето на програма „Социален диалог – достойни условия на труд“. \r\n*** \r\nОт 10.00 часа  Институтът за пътна безопасност ще представи проект на програма за обучение по безопасност на движението по пътищата в училищата и детските градини, както и фотоизложба на тема „Истината за пътната безопасност“. Събитието ще се проведе в Park CENTER SOFIA, бул. „Арсеналски“2, ет.2. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христо Ш., на когото са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция за представяне на новорегистрираната политическа партия - „Коалиция за теб България” (КТБ). \r\n*** \r\nОт 10.00 часа на скейт площадката в парк „Студентски“ за трета поредна година СО – район „Студентски“ ще отбележи Деня на София като организира инициативата „Студентски\" танцува – 3“.  \r\n*** \r\nОт 11.00 часа в заседателната зала на Асоциацията на индустриалния капитал в България ще се проведе пресконференция, на която ще бъде представен Законопроект за изменение и допълнение на Закона за храните, целящ да прекъсне порочната практика на т.н. „двойни стандарти“ при храните. \r\n*** \r\nОт 11.00 часа в хотел „Вега“ ще се проведе дискусия по предложението на Европейската комисия за промените на общите правила за достъп до международния пазар на автобусни превози във вторaта част на „Пакет за мобилност“. Събитието е организирано съвместно от Петър Курумбашев, член на Комисията по транспорт и туризъм в ЕП и Форум за балкански транспорт и инфраструктура  /ФБТИ/ със съдействието на Федерацията на научно-техническите съюзи /ФНТС/.  \r\n*** \r\nОт 11.00 часа в офиса на Капш в XS Tower в „София Парк“ (ул. „Панорама София“ 5) ще бъде представен начинът за купуване на електронна винетка за леките автомобили и превозните средства до 3,5 тона от терминал за самообслужване. На събитието ще присъстват председателят на Управителния съвет на Агенция „Пътна инфраструктура“ (АПИ) инж. Светослав Глосов и Михаел Вебер, управител на Консорциум Капш Трафик Солюшънс. \r\n*** \r\nОт 11.00 часа заместник-кметът на София доц.д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини. Пресконференцията ще се проведе в зала „Официална“ на Столична община. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пред сградата на Агенцията на хората с увреждания ще се състои протест срещу изпълнителния директор на Агенцията Минчо Коралски. \r\n*** \r\nОт 11.00 часа в шоурума на „М Кар“ София (бул. „Черни връх“ 53) ще се състои пресконференция по повод четвъртото издание на кино-литературния фестивал CineLibri. \r\n*** \r\nОт 11.30 часа в пресклуб „България“ на Националния стадион ще се състои пресконференция с участието на спечелилите бронз за България от Световното първенство по модерен петобой за мъже в Мексико Явор Пешлеевски и Тодор Михалев. На срещата с медиите ще бъдат още завоювалите квоти за предстоящите следващия месец в Буенос Айрес Олимпийски младежки игри Зорница Стоилова и Христо Панайотов, както и Андрей Кузманов, президент на Българска федерация по модерен петобой. \r\n*** \r\nОт 12.00 часа пред сградата на Народното събрание ще се проведе третият пореден протест срещу  правителството, организиран в социалните мрежи от българи в чужбина. \r\n*** \r\nОт 13.00 часа заместник-министърът на труда и социалната политика Зорница Русинова и кметът на София Йорданка Фандъкова ще подпишат договор за изпълнение на проект за изграждане на „Център за подкрепа за лица с увреждания“ – София със 100 % безвъзмездна финансова помощ от Оперативна програма „Развитие на човешките ресурси 2014-2020“. Договорът ще бъде подписан в зала Официална в сградата на Столична община. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана  престъпна група. \r\n*** \r\nОт 13.00 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване. \r\n*** \r\nОт 14.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Виктор Б., Ивайло И. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на престъпна група. \r\n*** \r\nОт 14.00 часа 15-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа изпълнителният директор на ИА „Оперативна програма „Наука и образование за интелигентен растеж” Кирил Гератлиев ще представи финансовия и технически напредък на ОП „Наука и образование за интелигентен растеж“ 2014-2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. Брифингът ще се проведе в сградата на Министерство на образованието и науката, зала на ет.4. \r\n*** \r\nОт 14.30 часа 7-и състав на Специализирания наказателен съд ще заседава по делото срещу Цветомил П., на когото са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев  ще бъдат на разположение на софиянци в постоянната приемна на БСП - София на ул. „Леге“ №10, етаж 1.  \r\n*** \r\nОт 15.00 часа в зала „България“ ще се проведе пресконференция по повод юбилейния сезон на Софийската филхармония и откриването на изложба пред НДК, посветена на 90-годишната ѝ история. \r\n*** \r\nОт 15.00 часа в зала „Арена“ на хотел „Арена ди Сердика“ ще се състои презентация и коктейл с участието на официални лица от Lockheed Martin Aeronautics, САЩ.  \r\n*** \r\nОт 15.00 часа 11-и състав на Специализирания наказателен съд ще заседава по делото срещу Фарес Алхусейн Фарес, на когото са повдигнати обвинения за образуване и ръководене на организирана престъпна група. \r\n*** \r\nОт 15.30 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.00 часа в Изложбена зала „Архиви” ще бъде представена втората част от монографията на Петър Куцаров „България в руските секретни архиви“: „Независимостта на България и Русия“.  \r\n*** \r\nОт 17.00 часа в Националната библиотека „Св. св. Кирил и Методий“ ще бъде представен сборникът „Непознатият Дамян Калфов“. Книгата съдържа текстовете, представени на конференцията, посветена на 130-годишнината от рождението на писателя Дамян Калфов, организирана през октомври 2017 г. от Националния литературен музей, Националната библиотека „Св. св. Кирил и Методий“ и с подкрепата на внука на писателя – проф. Александър Георгиев. \r\n*** \r\nОт 17.30 часа пред ОКИ ДК „Красно село“ в парково пространство „Хиподрума“ ще се проведе концерт по повод празника на район „Красно село“. \r\n*** \r\nОт 18.00 часа в галерия „Структура” на ул. „Кузман Шапкарев” 9 ще се проведе събитие от поредицата „Диалози за София”, което ще разгледа връзките между темите „Облик и бизнес” в София с експертното участие на представители на водещите заинтересовани страни. \r\n*** \r\nОт 18.00 часа в зала 702 на Агенция „Пътна инфраструктура“ ще бъдат отворени офертите за изработването на технически проекти при ремонта на над 80 км републикански пътища. \r\n*** \r\nОт 19.00 часа в Зала 1 на НДК ще се проведе Международният фестивал за поп и рок музика – София. Фестивалът дава сцена на автори и изпълнители в категориите „Конкурс за нова българска песен“ и „Международен конкурс за изпълнители“. \r\n*** \r\nОт 19.00 часа в кино „Люмиер Лидл“ ще се състои премиерата на най-новия филм на „Камен Во Студио“ – „105 минути София“. \r\n*** \r\nОт 19.30 часа в зала „Сигма“ на Sofia Event Center модна къща „Жени стил“ с дизайнер Евгения Живкова ще представи най-новата си колекция „Фантазия“ есен/зима 2018/2019. \r\n*** \r\nОт 13.00 часа в зала 2 на Районен съд Асеновград ще бъде гледано делото срещу Лили  И., на която е повдигнато обвинение за документална измама. \r\n*** \r\nОт 11.30 часа в кафе-сладкарницата на ОДМВР Благоевград ще се състои брифинг във връзка с проекта EDWARD с наименование за Република България „Операция „Европейски ден без загинали на пътя – EDWARD“. \r\n*** \r\nОт 10.00 часа в Гранд хотел „Приморец“ ще се проведе бизнес закуска на Imoti.net, на която ще бъдат обсъдени теми като кои са най-търсените имоти в Бургас, какви са изискванията на купувачите и колко пари са склонни да платят, за да се сдобият с желаното жилище. \r\n*** \r\nОт 18.00 часа ще се проведе велопоход от Морската градина до Солниците и обратно в рамките на Европейската седмица на мобилността. От 19.30 часа ще се проведе „Вело кино“ - прожекция на филм и клип от триатлон \"Лъвско сърце\" от 2016 г. и 2017 г. \r\n*** \r\nОт 19.00 часа в Експоцентър „Флора“ ще се състои концерт на Ансамбъл АРТОС – Австрия, с който ще бъде открито тазгодишното издание на Дните на австрийската култура и изкуство в Бургас. \r\n*** \r\nОт 10.00 часа в „Астор Гардън хотел“ в курорта Св. Св. Константин и Елена ще бъде открит II форум на побратимените български и руски градове. На срещата, посветена на 120 г. от създаването на най-стария български морски курорт – „Св. Св. Константин и Елена“,  ще присъстват представители на 19 руски и 14 български града. В рамките на форума от 14.00 часа ще се проведе кръгла маса на тема:  „Устойчиво развитие  на туризма в помощта на културата – добри практики в Русия и България“. \r\n*** \r\nОт 11.30 часа в сградата на Военноморски клуб-Варна /ДНФ/ Организационен комитет „22-ри Септември“ ще даде пресконференция във връзка с предстоящия спектакъл \"Българската армия от Аспарух до наши дни\", организиран по случай 140 г. от създаването на Българската армия и 110 г от Независимостта на Република България. \r\n*** \r\nОт 18.00 часа в Градската художествена галерия се открива представителна изложба на художничката Бонка Гюрова. \r\n*** \r\nОт 18.00 часа в Галерия 8 ще бъда открита изложбата „Спомен“ с живописни творби на проф. Иван Кирков. \r\n*** \r\nОт 19.00 часа в Аулата на Икономическия университет ще се състои концерт на Явор Желев, Слав Славчев и струнен квартет „Фрош“. Ще им партнират Кристиан Косев – контрабас и Драгомир Йосифов – клавесин. Концертът е част от програмата на Международния музикален фестивал „Варненско лято“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателна зала в старата сграда на общината на ул. „Борис Спиров“ № 76. \r\n*** \r\nОт 11.00 часа в Регионалния пресклуб на БТА във Велико Търново ще се проведе пресконференция на ректора на Великотърновския университет проф. Христо Бонджолов. \r\n*** \r\nОт 19.00 часа в Архитектурно-музеен резерват „Трапезица“ ще се състои премиерата на постановката „12-та нощ“ от Шекспир - един адаптиран спектакъл за откритото пространство на крепостта.  \r\n*** \r\nОт 20.30 часа в Летния театър ще се проведе концерт на дует „Ритон“ - „40 години музика и любов“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателната зала в сградата на Общината. \r\n*** \r\nОт 11.00 часа в Заседателната зала на Областна администрация - Враца ще се проведе пресконференция на Областната комисия по безопасност на движението по пътищата по повод отбелязването на Европейския ден без загинали на пътя.  \r\n*** \r\nОт 19.30 часа на панаирната сцена пред стадион „Христо Ботев” ще се проведе концерт на Светлин Миланов и Ансамбъл „Мездра”. \r\n*** \r\nОт 10.00 часа екипи на омбудсмана Мая Манолова ще консултират гражданите в заседателната зала на Общинския съвет –сграда на Младежкия дом. \r\n*** \r\nВ Окръжен съд – Добрич ще бъде представена изложбата „Рисунки по стихове на Дора Габе“ на участниците в Програма „Еко лято“ при Младежки център – Добрич. \r\n*** \r\nОт 17.30 часа в Дом-паметник „Йордан Йовков“ ще се състои премиера на книгата „Време за сбогуване“ от Драгни Драгнев, посветена на 78-годишнината от възвръщането на Южна Добруджа към България. \r\n*** \r\nОт 18.00 часа в Народно читалище „Мевляна – 2012  г.“ ще се проведе музикално ателие за деца и ученици в изпълнение на дейност 3 на проект „Тайнствената красота на музикалните инструменти-културно наследство от нашите предци“. \r\n*** \r\nОт 19.00 часа в Огледална зала „Нели Божкова“ ще се проведе концерт на Български камерен оркестър – Добрич с диригент Алексей Измирлиев.  \r\n*** \r\nОт 18.00 часа в Музея на фотографията ще бъдат представени проектите на Дебора Валтер от Швейцария - DSCXXX. jpg  и  Zoom.   \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „Украйна“ № 4. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Мадарски конник“ № 91. \r\n*** \r\nОт 11.00 часа в залата на читалище „Братство“ ще се проведе младежка трудова борса.   \r\n*** \r\nОт 14.00 часа Окръжен съд – Кюстендил ще заседава по делото срещу протестиралите за неизплатени възнаграждения миньори от Бобов дол. \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „23-ти септември“ № 5. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Васил Левски“ № 3. \r\n*** \r\nОт 10.00 часа в малкия салон на Двореца на културата  ще се проведе Национална научна конференция на тема „Първата световна война на Балканите, пробивът на Добро поле и събитията през 1918 г.“. \r\n*** \r\nОт 18.00 часа пред сградата на Областната администрация на пл. „Възраждане“ ще се проведе протест под надслов „Да възродим плевенския спорт“. \r\n***   \r\nОт 09.30 до 16.00 часа в  Данчова къща ще продължи конференцията на тема „Съхранение, опазване и популяризиране на културното наследство в област Пловдив“ в рамките на Празниците на Стария град. \r\n*** . \r\nОт 10.00 часа, в централния офис на партията, Областната структура на ПП ГЕРБ ще представи новото ръководство.  \r\n*** . \r\nОт 11.00 часа на бул. „Източен“ 18, кметът на Пловдив инж. Иван Тотев и кметът на район „Източен“ Николай Чунчуков ще направят първа копка на изграждането на ново крило на детска ясла „Веселушка“.    \r\n***   \r\nОт 15.00 до 18.00 часа в Къща „Клианти“ ще се проведат Творилници по икебана, съвместно със Сдружение „СОГА“ – София. \r\n*** \r\nОт 16.00 до 18.00 часа общинският съветник от  ГЕРБ в Общински съвет – Пловдив Иван Вичков ще се срещне с граждани офиса на партията в район „Тракия” в блок 91.  \r\n***   \r\nОт 17.30 часа в Къща „Недкович“ ще бъде представена изложба на пана от макраме, изработени от Неонила Хрелкова. \r\n***   \r\nОт 18.30 часа в Къща „Стамболян“ ще бъда представена изложбата „В духа на старата бохема“ –  картини на Георги Божилов - Слона, Димитър Киров, Енчо Пиронков, Йоан Левиев и Христо Стефанов под звуците на Биг Бенд Пловдив и Огнян Видев. \r\n*** \r\nОт 17 .00 часа  ще се проведе Шествието на звездите по сливенското ларго  по повод юбилея на  Сливенския драматичен театър. На събитието е поканен министърът на културата Боил Банов. \r\n*** \r\nОт 20.30 часа в Амфитеатъра на Стария център Община Смолян организира пряко излъчване на всички срещата България-Полша от Световното по волейбол за мъже. \r\n*** \r\nОт 10.00 часа екипи на омбудсмана Мая Манолова ще консултират гражданите в ритуалната зала на пл. „Княз Борис I“ № 4. \r\n*** \r\nОт 11.00 часа в Младежкия център в Стрелча ще се състои честване на 100 години от Дойранската епопея по време на Първата световна война. Предвидено е откриване на изложба, посветена на 100-годишнината от Дойранската епопея и прожекция на филм посветен на паметните събития край Дойран по време на Първата световна война. \r\n*** \r\nОт 11.00 часа националният обществен защитник Мая Манолова лично ще се запознае с проблемите на жителите в с. Хитрино в сградата на Общинската администрация.   \r\n*** \r\nОт 10.00 часа екипи на омбудсмана Мая Манолова ще консултират гражданите в офиса на местния обществен посредник Иван Капралов. \r\n*** \r\nОт 10.30 часа в зала 203 на общината ще бъде даден брифинг.", "date": "2018.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2018/09/18/2568278/vitseprezidentat-iliyana-yotova-shte-otkrie-70-ata-yubileyna-uchebna-godina-v-balgarskoto-uchilishte-v-bratislava.html", "text": "Вицепрезидентът Илияна Йотова ще открие 70-ата юбилейна учебна година в българското училище в Братислава. Това съобщиха от  прессекретариата на държавния глава .  \r\nНа 18 и 19 септември вицепрезидентът Илияна Йотова ще бъде на посещение в Словашката република. Във вторник, 18 септември, вицепрезидентът ще открие 70-ата юбилейна учебна година в Българското средно училище „Христо Ботев“ в Братислава. По-късно през деня Илияна Йотова ще разговаря с български интелектуалци и общественици, живеещи в Словашката република.  \r\nВ сряда, 19 септември, са планирани срещи на вицепрезидента с президента на Словашката република Андрей Киска, с министъра на образованието, науката и спорта Мартина Лубийова и със заместник-кмета на Братислава Людмила Фаркашовска с ресор образование, отговаряща за Българското средно училище „Христо Ботев“.", "date": "2018.09.18", "title": "Вицепрезидентът Илияна Йотова ще открие 70-ата юбилейна учебна година в българското училище в Братислава"}
{"url": "http://www.focus-news.net/news/2018/09/18/2568280/ombudsmanat-maya-manolova-organizira-priemni-vav-vsichki-deset-obshtini-na-oblast-shumen.html", "text": "Омбудсманът Мая Манолова и експерти от институцията организират приемни за гражданите на място във всички десет общини на Област Шумен – Велики Преслав, Венец, Върбица, Каолиново, Каспичан, Никола Козлево, Нови Пазар, Смядово, Хитрино и Шумен. Това съобщиха от пресцентъра на   омбудсмана . \r\nОт 10.00 часа екипи на омбудсмана ще консултират гражданите в Шумен, Върбица, Каолиново, Никола Козлево и Смядово. \r\nВ 11.00 часа националният обществен защитник Мая Манолова лично ще се запознае с проблемите на жителите в с. Хитрино.   \r\nОт 13.00 часа експерти на омбудсмана ще се срещат с гражданите в общините Велики Преслав, Венец, Каспичан и Нови пазар.", "date": "2018.09.18", "title": "Омбудсманът Мая Манолова организира приемни във всички десет общини на Област Шумен"}
{"url": "http://www.focus-news.net/news/2018/09/18/2568279/reuters-kitayskiyat-ministar-na-targoviyata-saobshti-che-ednostrannite-deystviya-e-protektsionizmat-na-sasht-shte-navredyat-na-globalnata-ikonomika.html", "text": "Министърът на търговията  на Китай Жон Шан заяви, че едностранните действия и протекционизма на САЩ ще навредят едновременно на интересите и на САЩ, и на Китай и ще навредят на глобалната икономика, предава   Reuters. \r\nМинистърът  заяви, че в търговската война няма победители и че сътрудничеството е единственият правила избор.  \r\nТой допълни, че Китай ще ускори откриването си за чуждестранните компании, а също така ще създаде по-добра бизнес-среда за тях.  Виктор Турмаков", "date": "2018.09.18", "title": "Reuters: Китайският министър на търговията съобщи, че едностранните действия е протекционизмът на САЩ ще навредят на глобалната икономика"}
{"url": "http://www.focus-news.net/news/2018/09/18/2568282/kmetat-na-sofiya-yordanka-fandakova-i-zam-ministarat-na-sotsialnata-politika-zornitsa-rusinova-shte-podpishat-dogovor-za-tsentar-za-podkrepa-za-litsa-s-uvrezhdaniya.html", "text": "От 13.00 часа в сградата на Столичната община кметът на София Йорданка Фандъкова и заместник-министърът на труда и социалната политика Зорница Русинова ще подпишат договор за изпълнение на проект за изграждане на „Център за подкрепа за лица с увреждания“ – София със 100 % безвъзмездна финансова помощ от Оперативна програма „Развитие на човешките ресурси 2012-2020“.  Това съобщиха от пресцентъра на  Столична община . Договорът ще бъде подписан в зала Официална в сградата на Столична община. По проекта ще бъде създадена пилотна услуга „Център за подкрепа за лица с увреждания“ (ЦПЛУ) за осигуряване на комплексна подкрепа чрез интегрирани социални услуги в общността за лица с увреждания, включително с тежки множествени увреждания, и подкрепа на семействата и близките, които полагат грижа за тях. За ефективното функциониране на услугата ще бъде осигурен квалифициран екип от 20 специалисти, който ще бъде обучен за управлението и предоставянето на новите услуги. Срокът за изпълнение на договора между ОП „Развитие на човешките ресурси“ и Столична община е 18 месеца.  \r\nЦелта на процедурата, по която се финансира проектът, е да бъде осигурена качествена грижа за лицата с тежки увреждания чрез създаване на иновативни центрове за комплексна подкрепа на лица с увреждания и техните семейства в 6 общини в България.", "date": "2018.09.18", "title": "Кметът на София  Йорданка Фандъкова и зам.-министърът на социалната политика Зорница Русинова ще подпишат договор за  „Център за подкрепа за лица с увреждания“"}
{"url": "http://www.focus-news.net/news/2018/09/18/2568286/sofiya-vremenno-se-zabranyava-vlizaneto-na-patni-transportni-sredstva-v-uchastatsi-na-ul-knyaz-aleksandar-i-i-ul-ivan-denkoglu.html", "text": "Временно се забранява влизането на пътни транспортни средства  в участъци на ул. „Княз Александър I“  и ул. „Иван Денкоглу“. Това съобщиха от пресцентъра на  Столична община . До 18 октомври 2018 г.  се забранява влизането, престоят и паркирането на пътни превозни средства по ул. „Иван Денкоглу“ в участъка от ул. „Ангел Кънчев“ до ул. „Граф Игнатиев“ и по ул. „Княз Александър I“  в участъка от ул. „Стефан Караджа“ до ул. „Граф Игнатиев“.", "date": "2018.09.18", "title": "София: Временно се забранява влизането на пътни транспортни средства  в участъци на ул. „Княз Александър I“  и ул. „Иван Денкоглу“"}
{"url": "http://www.focus-news.net/news/2018/09/18/2568281/ministarat-na-otbranata-krasimir-karakachanov-shte-predstavi-v-pleven-proekta-za-izgrazhdane-na-pametnik-na-deveta-pehotna-plevenska-diviziya.html", "text": "В 11.30 ч. в Областната администрация на град Плевен министърът на отбраната Красимир Каракачанов ще представи проекта за изграждането на паметник на воините от Девета пехотна Плевенска дивизия. Това съобщиха от пресцентъра на  Министерство на отбраната.  В събитието, което ще се проведе в зала „Плевен“, ще участва областният управител Мирослав Петров и представители на инициативния комитет. \r\nВ навечерието на 100-годишнината от победата при Дойран, извоювана през Първата световна война от Девета пехотна Плевенска дивизия под командването на генерал Владимир Вазов, пред обществеността ще бъде представен макет на мемориала в памет на героите.  \r\nИнициативата по изграждането на паметника се реализира под патронажа на министъра на отбраната. Министерството на отбраната се включи в обществената инициатива за изграждането на паметника и предостави средства за нейното осъществяване.", "date": "2018.09.18", "title": "Министърът на отбраната Красимир Каракачанов ще представи в Плевен проекта за изграждане на паметник на Девета пехотна Плевенска дивизия"}
{"url": "http://www.focus-news.net/news/2018/09/18/2568285/direktorat-na-ia-operativna-programa-nauka-i-obrazovanie-za-inteligenten-rastezh-kiril-geratliev-shte-predstavi-napredaka-na-programata.html", "text": "От 14.30 часа, изпълнителният директор на ИА „Оперативна програма „Наука и образование за интелигентен растеж” Кирил Гератлиев ще представи финансовия и технически напредък на ОП „Наука и образование за интелигентен растеж“ 2014-2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. Това съобщиха от пресцентъра на  Министерството на образованието и науката . Оперативна програма „Наука и образование за интелигентен растеж“ 2014-2020 г. се съфинансира от Европейския фонд за регионално развитие, Европейския социален фонд и националния бюджет. \r\nБрифингът ще се проведе в сградата на Министерство на образованието и науката, зала на ет.4.", "date": "2018.09.18", "title": "Директорът на ИА „Оперативна програма „Наука и образование за интелигентен растеж” Кирил Гератлиев ще представи напредъка на програмата"}
{"url": "http://www.focus-news.net/news/2018/09/18/2568288/sport-evgeniya-rodina-se-klasira-na-vtori-krag-ot-turnira-v-seul.html", "text": "Рускинята Евгения Родина се класира на втори кръг от турнира в Сеул на Женската тенис асоциация. Тя победи сръбкинята Деяна Раданович с 6:1, 6:1. \r\nНа втори кръг се класира и белгийката Кирстен Флипкенс, победила южнокорейката Пак Со-хьон с 6:0, 6:2.  Виктор Турмаков", "date": "2018.09.18", "title": "Спорт: Евгения Родина се класира на втори кръг от турнира в Сеул"}
{"url": "http://www.focus-news.net/news/2018/09/18/2568290/api-ofertite-za-izrabotvaneto-na-tehnicheski-proekti-pri-remonta-na-nad-80-km-republikanski-patishta-shte-badat-otvoreni.html", "text": "Утре се отварят офертите за изработването на технически проекти при основния ремонт на над 80 км републикански пътища. Това съобщиха от пресцентъра на  Агенция \"Пътна инфраструктура\" . Въз основа на проекти, които ще бъдат направени, след това ще бъдат рехабилитирани близо 33 км от третокласния път ІIІ-606 Копривщица - Стрелча, 17 км от Златишкия проход - път ІI-37 Eтрополе - Златица, 11 км от път ІIІ-8001 Калотина - Беренде - Каленица – път III-813 и 20 км от път ІIІ-1403 Подгоре - Шишманово - гара Макреш - /о.п. Видин – Димово/. \r\nОбществената поръчка е в 4 обособени позиции: \r\nВ обособена позиция №1 са 32,8 км от път ІIІ-606 Копривщица - Стрелча от км 0+000 до км 32+852. Пътят е на територията на областите София и Пазарджик. Между 10-ти и 13-ти км участъкът преминава през гр. Копривщица. Предвиден е и ремонтът на 6 мостови съоръжения. Четири от тях са над река Тополница, а останалите са над реките Топлика и Въртопска. Индикативната стойност за изработването на техническия проект е 290 000 лв. без ДДС, а срокът за изпълнение е 150 дни. \r\nВ обособена позиция №2 е ремонтът на 16,7 км от Златишкия проход - път ІI-37 Eтрополе - Златица от км 20+964 до км 35+580 и от км 42+810 до км 44+820. Предвидено е и изработването на технически проект за ремонта на моста над р. Балъм дере при 44-ти км. Индикативната стойност за обособената позиция е 135 000 лв. без ДДС, а срокът е 120 дни. \r\nВ обособена позиция №3 е път ІIІ-8001 Калотина - Беренде - Каленица – път III-813 от км 0+000 до км 10+900. Участъкът, с дължина близо 11 км, преминава през три населени места - с. Калотина, с. Беренде извор и с. Беренде. Ще се ремонтират и 3 мостови съоръжения. Две от тях са над река Нишава, а третото е над дере. Индикативната стойност е 99 000 лв. без ДДС, а срокът е 100 дни. \r\nВ обособена позиция №4 са 20,4 км от път ІIІ-1403 Подгоре - Шишманово - гара Макреш - /о.п. Видин - Димово/ от км 0+000 до км 20+450. Участъкът преминава през с. Подгоре, с. Шишманово и с. Макреш. Ще бъдат основно ремонтирани 4 мостови съоръжения по третокласния път. Индикативната стойност за изготвянето на проекта е 180 000 лв. без ДДС. Срокът е 120 дни. \r\nБъдещите изпълнители на обществената поръчка ще трябва да направят геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект. При изготвянето на техническите проекти за рехабилитация на четирите пътни участъка ще бъдат предвидени мерки за възстановяване на отводняването и основен ремонт на компрометираните водостоци и пътни принадлежности. \r\nОбщата индикативна стойност за изпълнение на обществената поръчка в четирите обособени позиции е 704 000 лв. без ДДС. Средствата са от бюджета на АПИ. \r\nОфертите ще бъдат отворени в 14.00 ч. в зала 702 на АПИ.", "date": "2018.09.18", "title": "АПИ: Офертите за изработването на технически проекти при ремонта на над 80 км републикански пътища ще бъдат отворени"}
{"url": "http://www.focus-news.net/news/2018/09/18/2568291/pernik-shte-se-provede-konferentsiya-na-tema-parvata-svetovna-voyna-na-balkanite-probivat-na-dobro-pole-i-sabitiyata-prez-1918-g.html", "text": "От 10.00 часа, в Малкия салон на Двореца на културата ще започне научната конференция на тема „Първата световна война на Балканите, пробивът на Добро поле и събитията през 1918 г.“ Това съобщиха от пресцентъра на  Община Перник . Събитието се организира съвместно от Института за исторически изследвания към БАН, Македонския научен институт, Регионален исторически музей – Перник и е под патронажа на председателя на Националния комитет за отбелязване на 100-годишнината от Първата световна война Красимир Каракачанов – министър на отбраната на Република България.", "date": "2018.09.18", "title": "Перник: Ще се проведе конференция на тема „Първата световна война на Балканите, пробивът на Добро поле и събитията през 1918 г.“"}
{"url": "http://www.focus-news.net/news/2018/09/18/2568284/evrodeputatat-petar-kurumbashev-i-fbti-organizirat-diskusiya-po-vtorata-chast-na-paketa-za-mobilnost.html", "text": "Дискусия по предложението на Европейската комисия за промените на общите правила за достъп до международния пазар на автобусни превози във вторaта част на „Пакет за мобилност“ ще се проведе в хотел \"Вега\" (бул. \"Г. М. Димитров\" 75) от 11. 00 ч. Това съобщиха от  пресофиса на евродепутата.   \r\nСъбитието е организирано съвместно от Петър Курумбашев, член на Комисията по транспорт и туризъм в ЕП и Форум за балкански транспорт и инфраструктура  (ФБТИ) със съдействието на Федерацията на научно-техническите съюзи (ФНТС).", "date": "2018.09.18", "title": "Евродепутатът Петър Курумбашев и ФБТИ организират дискусия по втората част на \"Пакета за мобилност\""}
{"url": "http://www.focus-news.net/news/2018/09/18/2568292/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-prof-rumen-gechev-shte-provedat-priemna-za-grazhdani.html", "text": "На 18 септември, от 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев  ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  ГС на БСП-София . \r\nЖелаещите може да се запишат предварително на телефон 02/987 20 86.", "date": "2018.09.18", "title": "Лидерът на БСП – София Калоян Паргов и народният представител от „БСП за България“ проф. Румен Гечев ще проведат приемна за граждани"}
{"url": "http://www.focus-news.net/news/2018/09/18/2568294/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ - Пловдив ще проведат приемни с граждани до 20 септември, съобщиха от  пресцентъра на ГЕРБ . \r\nОбщинският съветник от  ГЕРБ в Общински съвет – Пловдив, Иван Вичков ще се срещне с граждани на  18 септември  от 16.00 до 18.00 часа в офиса на  ГЕРБ в район „Тракия”в блок 91.  \r\nНа  19 септември  приемни с граждани ще проведат следните общински от  ГЕРБ в Общински съвет - Пловдив: Георги Василев, от 16.00 до 18.00 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17.30 до 19.00 часа в офиса на  ГЕРБ в район „Източен” на ул.”Коста Паница”№5.  \r\nНа  20 септември  общинските съветници от  ГЕРБ в Пловдив ще проведат приемни с гражданите, както следва: Ясен Михайлов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Дамян Петров, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Петър Попов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17.30  до 19.00 часа в офиса на  ГЕРБ в район „Северен” на бул.”Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.09.18", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/09/18/2568295/zam-kmetat-na-sofiya-dots-d-r-todor-chobanov-shte-predstavi-rezultatite-ot-priklyuchil-proekt-na-stolichna-obshtina-i-kindiru-balgariya-v-nyakolko-stolichni-detski-gradini.html", "text": "От  12.00 часа заместник-кметът на София доц. д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини. Това съобщиха от пресцентъра на  Столична община . Пресконференцията ще се проведе в зала „Официална“ на Столична община. Проект на Столична община и „Киндиру България“ получи признание на научна конференция в медицинския факултет на университета Харвард. Това е резултатът от експериментален проект в шест софийски детски градини. В проекта, започнал миналата година и продължил 27 седмици, се включиха 241 деца от трета и четвърта група на шест столични детски градини. Децата работили по специализираната програма Киндиру постигнаха много по-високи резултати за същия период. При петгодишните постигнатото развитие е с 14% и 22% увеличение, а при шестгодишните с 15% и 21%. Научният комитет на провелата се в края на юли месец конференция в Харвард „Движение и когнитивност” допусна доклада да бъде част от програмата на конференцията и заслужено предизвика интереса на делегатите.", "date": "2018.09.18", "title": "Зам.-кметът на София доц. д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини"}
{"url": "http://www.focus-news.net/news/2018/09/18/2568296/pazardzhik-ogranicheno-e-dvizhenieto-na-tovarni-mps-po-transportniya-most-v-selo-boshulya-poradi-remont.html", "text": "Натоварено е движението по главните пътища в област Пазарджик като най-много автомобили се движат по главен път I-8 Пловдив-Пазарджик-Белово-Костенец, съобщи за  Радио „Фокус“ – Пазарджик  дежурният в Областно пътно управление-Пазарджик. Въведено е  ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.18", "title": "Пазарджик: Ограничено е движението на товарни МПС по транспортния мост в село Бошуля поради ремонт"}
{"url": "http://www.focus-news.net/news/2018/09/18/2568293/api-shte-bade-predstaven-nachinat-za-kupuvane-na-elektronna-vinetka-ot-terminal-za-samoobsluzhvane.html", "text": "Ще бъде представен начинът за купуване на електронна винетка за леките автомобили и превозните средства до 3,5 тона от терминал за самообслужване. На събитието ще присъстват председателят на Управителния съвет на Агенция „Пътна инфраструктура“ (АПИ) инж. Светослав Глосов и Михаел Вебер, управител на Консорциум Капш Трафик Солюшънс. Това съобщиха от пресцентъра на  АПИ . \r\nОбщо 500 ще са терминалите за самообслужване, от които шофьорите ще могат да купят предпочитаната от тях електронна винетка. Терминалите ще бъдат разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За удобство на шофьорите терминалите ще оперират на 8 езика - български, английски, немски, гръцки, румънски, сръбски, турски и руски. Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват. Шофьорите, които предпочитат познатата и класическа форма за купуване на винетка от служител, също ще могат да го направят като посетят както и досега офис от разпространителската мрежа. Операторът на системата е предвидил и тази възможност. На служителя те ще трябва да представят номера на автомобила и да уточнят срока на винетката, която предпочитат.", "date": "2018.09.18", "title": "АПИ: Ще бъде представен начинът за купуване на електронна винетка от терминал за самообслужване"}
{"url": "http://www.focus-news.net/news/2018/09/18/2568297/denyat-18-septemvri-v-svetovnata-istoriya.html", "text": "Христофор Колумб достига Коста Рика през 1502 г. по време на 4-тото си и последно пътуване до Новия свят. През 1759 г. Квебек окончателно попада под английски контрол в Канада. През 1793 г. президентът на САЩ Джордж Вашингтон прави първата копка на Капитолия. Капитолия се нарича сградата на парламента (конгреса) на САЩ. Той е двукамарен – състои се от палата на представителите и сенат, а през 1851 г. излиза първият брой на вестник \"Ню Йорк Таймс\".   руският космонавт Николай Николаевич Рукавишников, френският физик Жан Бернар Леон Фуко, член на Парижката академия на науките.   американският рок и блус-китарист и певец Джими Хендрикс. 2016 г. \r\nПровеждат се парламентарни избори в Русия. Единна Русия печели 54% от местата в парламента. 2015 г. \r\nЯпонският парламент одобрява закони разрешаващи на силите за самоотбрана да бъдат изпращани на мисии в чужбина за първи път от 1945 г. 2015 г. \r\nЦунами предизвикано от земетресението в Чили от предходният ден, достига до бреговете на Япония. 2014 г. \r\nПровежда се референдум в Шотландия за отделяне от Великобритания, като 55,3% от гласовете са против. 2013 г. \r\nТони Абът официално встъпва на длъжност министър-председател на Австралия. 2012 г. \r\nВ Ню Йорк се открива 67-та сесия на Общото събрание на ООН. 2012 г. \r\nРуските власти закриват представителството на Американската агенция за международно развитие (USAID) на територията на страната. Агенцията финансира провеждането на свободни и честни избори в страните с млада демокрация, както и подпомагане на институциите, поддържащи частния бизнес, подобряването на законовата рамка за развитие на бизнеса и стимулиране на местното икономическо развитие. По повод закриването дейността на агенцията в Русия, говорителя на Държавния департамент на САЩ Виктория Нуланд заявява, че американското правителство ще продължи да подкрепя гражданското общество в Русия. 2011 г. \r\nЗеметресение от 6.8 степен разтърсва Индия на 68 км северозападно от Гангток, Сиким. Земетресението е усетено в Делхи, Калкута, Гувахати и други градове в Индия. 1981 г. \r\nФренският парламент премахва смъртното наказание. 1973 г. \r\nФедерална република Германия и Германската демократична република са приети в ООН. 1960 г. \r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души. 1851 г. \r\nИзлиза първият брой на вестник \"Ню Йорк Таймс\". Печатното издание е американски ежедневник. Тиражът му е повече от 1,1 млн. броя дневно, неделното издание е с тираж приблизително 1,7 млн. броя. Вестникът има задгранични издания. Свързан е с Демократическата партия на САЩ. 1793 г. \r\nПрезидентът на САЩ Джордж Вашингтон прави първата копка на Капитолия. Капитолия се нарича сградата на парламента (конгреса) на САЩ. Той е двукамарен – състои се от палата на представителите и сенат. 1759 г. \r\nКвебек окончателно попада под английски контрол в Канада. Квебек е провинция в Източна Канада. Площта й е 1 541 кв. км., а населението е 8 000 000 души (основно франко-канадци). Административният център на провинцията е гр. Квебек, който е и голямо морско пристанище до устието на р. Св. Лавренти. До идването на европейците земите на Квебек са населявани от индианци. През 1608 г. е основана колония “Нова Франция”, която е завладяна от Англия през 1759 г. Името Квебек е от 1774 г. 1502 г. \r\nХристофор Колумб достига Коста Рика при 4-тото си и последно пътуване до Новия свят. Христофор Колумб е роден през 1451 г. в Генуа, Италия. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция, която се провежда в годините 1492-1493 г. включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига о. Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция се провежда в периода 1493-1496 г. Тя се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември – остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. Третата експедиция се провежда от 1498 г. до 1500 г. се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на река Ориноко и полуостров Пария, с което слага началото на откриването на Южна Америка. През 1500 г. е арестуван и е изпратен в Кастилия, където е освободен. Четвъртата експедиция е проведена през 1502-1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив; от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Колумб се завръща на 7 ноември 1504 г. \r\nОткритията на Колумб са съпроводени с колонизация на земите, основаване на испански селища и масово изтребление на коренното индианско население. \r\nХристофор Колумб умира на 20 май 1506 г. във гр. Валядолид, Испания. На тази дата са родени: 1932 г. \r\nРоден е Николай Николаевич Рукавишников – руски космонавт. Рукавишников завършва Московския инженерно-физичен институт през 1957 г., работи в конструкторско бюро. Приет е в отряда на космонавтите през 1967 г. През април 1971 г. заедно с В. А. Шаталов и А. С. Елисеев лети в Космоса на борда на кораба \"Союз-10\" като инженер изпитател. На 24 април 1971 г. \"Союз-10\" се сближава с научната станция \"Салют\", изведена по-рано в орбита. Престоява в Космоса 47 ч. и 46 мин. Лети повторно в Космоса от 2 до 8 декември 1974 г. заедно с А. В. Филипченко на борда на кораба \"Союз-16\". Корабът прави около 97 обиколки на Земята за 5 денонощия 22 ч. и 24 мин. През април 1979 г. Рукавишников извършва полет с космическия кораб \"Союз-33\" заедно с първия български космонавт Г. И. Иванов. Николай Рукавишников е първият цивилен командир на космически кораб. До края на живота си работи в конструкторското бюро, където се занимава с компютърни технологии и електроника. Автор е на изобретения, внедрени на космическите кораби. Умира на 19 октомври 2002 г. 1819 г. \r\nРоден е Жан Бернар Леон Фуко – френски физик, член на Парижката академия на науките (от 1865 г.) и член-кореспондент на Петербургската академия на науките от 1860 г. През 1850 г. измерва скоростта на светлината във въздух и вода. Открива вихровите токове (токове на Фуко), чрез махалото на Фуко доказва опитно въртенето на Земята. Създава оптически (поляризационна призма, фотометър) и жироскопски прибори, регулатор за дъгова електрическа лампа и др. Работи с И. Физо и Д. Араго. Умира на 11 февруари 1868 г. На тази дата умират: 1970 г. \r\nУмира Джими Хендрикс (Джони Алън Хендрикс, преименуван на Джеймз Маршал Хендрикс през 1946 г.) – американски рок и блус-китарист и певец. Роден е на 27 ноември 1942 г. в Сиатъл, САЩ. Оказва огромно влияние върху развитието на музиката. Повлиян е от блус-китаристи като Мъди Уотърс, Би Би Кинг. Започва да концертира под името Джими Джеймз. Свири със Сам Кук, Би Би Кинг, Литъл Ричард, Айк и Тина Търнър, У. Пикет, “Айсли Брадърс”, Кинг Къртис. През 1965 г. сформира групата “Джими Джеймз енд Флеймс” и свири в клубовете на “Гринич Вилидж”. В Лондон създава триото “Икспириънс” заедно с Ноел Рединг – китара, и Мич Мичъл – ударни инструменти, с което записва първия си хит “Хей, Джо” и най-значимите си албуми. Свири на фестивалите в Монтерей (1967 г.) и Уудсток (1969 г.). След това създава групата “Бенд ъф Джипсис”, която съществува само няколко месеца. Последният му голям концерт е на о. Уайт (1970 г.). Умира в Лондон от свръхдоза наркотик. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.18", "title": "Денят 18 септември в световната история"}
{"url": "http://www.focus-news.net/news/2018/09/18/2568301/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 11°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.18", "title": "Габрово: Ограничено е движението за автомобили над 10 тона по път Крамолин – Велико Търново"}
{"url": "http://www.focus-news.net/news/2018/09/18/2568299/sport-polsha-pobedi-iran-s-30-i-ostavi-shansove-na-balgariya-za-parvoto-myasto-v-grupata.html", "text": "Защитаващият титлата си отбор на Полша победи Иран с 3:0 в мач от група D на Световното първенство, игран в зала „Конгресна“ във Варна. По този начин България запази шансове за първото място, ако победи поляците с 3:0 или 3:1 в мача, който трябва да се играе днес от 20:40, отново в морската ни столица. В мач от група B в Русе Бразилия победи Канада с 3:1 гейма и се изкачи на третото място.", "date": "2018.09.18", "title": "Спорт: Полша победи Иран с 3:0 и остави шансове на България за първото място в групата"}
{"url": "http://www.focus-news.net/news/2018/09/18/2568300/shumen-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“- Шумен . Настилките са сухи, видимостта е нормална. Няма нови промени в организацията на движение в региона. Върбишки проход остава затворен за всички видове пътни превозни средства, Ришки проход е отворен без ограничения. В сила е ограничението за автомобили над 3,5 тона в участъка Секулово – Тодор Икономово, от км 9 до км 16 поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.09.18", "title": "Шумен: С нормална интензивност е движението по пътищата в областта"}
{"url": "http://www.focus-news.net/news/2018/09/18/2568283/ria-novosti-sasht-privetstvat-usiliyata-na-rusiya-i-turtsiya-po-sazdavaneto-na-buferna-zona-v-idlib.html", "text": "Представител на Държавния департамент на САЩ  заяви, че Вашингтон приветства усилията на Русия и Турция, целящи прекратяването на насилието в сирийската провинция Идлиб, предава   РИА Новости. \r\n„Ние поощряваме това, че Турция и Русия предприемат мерки по предотвратяването на военното настъпление от страна на правителството на сирийския президент Башар Асад и неговите съюзници към Идлиб и приветстваме искрените усилия по намаляването на насилието в Сирия“, заяви анонимен източник от Държавния департамент. \r\nЛидерите на Русия и Турция Владимир Путин и Реджеп Тайип Ердоган в понеделник в Сочи се договориха да създадат към 15 октомври демилитаризирана зона край линията на съприкосновение на въоръжената опозиция и правителствените войски в Идлиб, а министрите на отбраната на двете страни подписаха меморандума за стабилизацията на обстановката в Идлибската зона за деескалация.  Виктор Турмаков", "date": "2018.09.18", "title": "РИА Новости: САЩ приветстват усилията на Русия и Турция по създаването на буферна зона в Идлиб"}
{"url": "http://www.focus-news.net/news/2018/09/18/2568302/pregled-na-osnovnite-temi-v-starozagorskiya-pechat.html", "text": "„Кметът на Стара Загора Живко Тодоров: Само напред и успешна учебна година!“, е водещо заглавие от страниците на вестник   „Старозагорски новини“  .  В красив празник за Стара Загора се превърна вчерашният ден, в който над 14 500 ученици прекрачиха училищния праг, 1415 от които - за пръв път. Към всички тях беше призивът на кмета Живко Тодоров „Само напред и успешна учебна година!\", разказва материалът, посветен на първия учебен ден,   \r\nНай-нетърпеливи да влязат в училище бяха възпитаниците на Професионална гимназия по ветеринарна медицина „Иван П. Павлов“, за които новата учебна година започна в изцяло обновена сграда. Направените инвестиции по въвеждането на мерки за енергийна ефективност, ремонтирането на стаите, подмяната на подовите настилки, осигуряване на достъпна среда за хора в неравностойно положение и др. са на стойност близо 1.3 млн. лева, осигурени по процедурата за безвъзмездно финансово подпомагане на ОП \"Региони в растеж\". Учебната година във ветеринарната гимназия беше открита от кмета Живко Тодоров, който поздрави възпитаниците й с обновената сграда. „Както започвате с усмивка учебната година, така да я завършите. Да добиете знанията, от които имате нужда и които ще Ви трябват в живота“, им пожела градоначалникът. Гости на тържеството бяха още областният управител Гергана Микова, началникът на Регионално управление на образованието Татяна Димитрова и зам.-кметът по строителство Янчо Калоянов. Водосвет отслужи старозагорският митрополит Киприан.  \r\nРуското училище започна 56-ата си учебна година с реновиран физкултурен салон, обновен с пари от капиталовата програма на Общината, който беше осветен от Старозагорския митрополит. За пръв път тази година учениците от Средно училище \"Иван Вазов\" откриха учебната година на мемориала „Бранителите на Стара Загора“. Празникът им беше уважен от зам.-кмета по хуманитарни дейности Иванка Сотирова, секретаря на Общината Делян Иванов, общински съветници, общественици, много граждани. Тук бе и народният представител Радостин Танев.  \r\n„Чуждестранни студенти от 33 държави ще се обучават тази година в Тракийски университет - Стара Загора“, четем още на страниците на изданието. Университетът е станал символ на модерното обучение и наука, на имидж и конкурентоспособност откри вчера новата си академична година в присъствието на ръководители на почти всички държавни и местни институции в Стара Загора, на православието и армията. Да поздравят 9000-те студенти и техните преподаватели в Тракийския университет бяха дошли зам.-председателят на Народното събрание Емил Христов, кметът на Стара Загора Живко Тодоров, областният управител Гергана Микова, бивши ректори и декани, учени от Япония, представители на бизнеса и банковото дело.  \r\n\"Бъдете горди и знайте, че нашият Тракийски университет е в топ 6 по рейтинг от всички 52 университета в страната с висока акредитация - 9.20 по десетобалната скала в България. Единствен в България, който обучава във всичките 4 основни области на образованието - природни, технически, хуманитарни и социални науки. Който е в топ 10 за научни постижения за 2017 г., в топ 3 за мобилности по програма \"Еразъм +\", с 1000 студенти с постижения и 12 патента на наши учени за последните 5 години. Един от малкото водещи университети с разгърната студентска спортна и художествена дейност. С една от най-големите учебни и научно-експериментални бази - 20 корпуса, 100 000 кв. м площ за обучение и наука. Единственият университет в страната със 100% осигурени общежития за своите студенти. Със собствени бази за практическо обучение - университетска болница, ветеринарно-медицински клиники, учебно-опитно стопанство, специализирани кабинети, центрове и много модерни лаборатории\", акцентира в обръщението си към студентите ректорът на университета проф. Иван Въшин.  \r\n„Само 12 тона отпадъци бяха събрани в община Стара Загора“ е друга тема от днешния брой на вестника. На територията на община Стара Загора в кампанията \"Да изчистим България заедно '2018\" участваха само 831 доброволци, които почистиха 40 замърсени места в Стара Загора и 18 села от общината. Почистени са общо 770 куб. м площ. Събраните отпадъци са 12.720 тона, които са извозени на 15 и 16 септември за обезвреждане и депониране в Регионалния център за управление на отпадъците край Ракитница. В кампанията се включи лично и кметът на Стара Загора Живко Тодоров, който заедно със зам.-кмета Йордан Николов, секретаря на общината Делян Иванов и 80 общински служители са почистили район по пътя за Дъбрава, където са събрали 140 чувала с отпадъци. От всички държавни и общински училища в кампанията са участвали 5. Събраното и предадено количество боклук в Стара Загора обаче е срамно малко на фона на отчетените резултати от Община Казанлък - 144 000 тона отпадъци! В Казанлък обаче освен общинари и доброволци, в кампанията са участвали представители на 7 местни фирми. \r\nРавносметката за Стара Загора сочи, че нито една старозагорска фирма нито е заявила интерес, нито е участвала в общонационалното чистене.", "date": "2018.09.18", "title": "Преглед на основните теми в старозагорския печат"}
{"url": "http://www.focus-news.net/news/2018/09/18/2568298/tsvetan-tsvetanov-gerb-s-baveneto-na-ukaza-za-osvobozhdavane-na-mladen-marinov-prezidentskata-institutsiya-tarsi-poredniya-opit-za-konfrontatsiya-s-izpalnitelnata-vlast.html", "text": "Президентската институция си търси поредния опит за конфронтация с изпълнителната власт. Това каза председателят на ПГ на ГЕРБ и заместник-председател на партията Цветан Цветанов в ефира на „Здравей, България“ по  Нова телевизия   във връзка с неиздадения още указ за освобождаване на гл. секретар на МВР Младен Маринов. На въпрос, какво ще прави мнозинството, ако указът не бъде подписан до четвъртък от държавния глава, Цветанов заяви, че  управляващите ще гласуват кандидатурите, без тази за вътрешен министър.  \r\n„Не е нормално президентът да търси тази провокация“, допълни още Цветанов.  \r\nНа въпрос дали има напрегнатост между \"Дондуков\" 1 и 2 , Цветанов заяви, че и до ден днешен не смятат, че това е нормалният подход за комуникация с институциите.  \r\nТой уточни, че Младен Маринов с неговото волеизявление е подал своето заявление за освобождаване от длъжността гл. секретар на МВР. „Ние сме в хипотеза, в която не е необходимо да има никакви мотиви. Трябва да се пристъпи към завършване на процедурата по издаване на указ“, каза Цветанов и уточни, че ако е имало предложение за назначаване длъжността гл. секретар, тогава трябва да има задължително съгласуване с президента.  \r\nЦветанов даде пример с времето, когато Румен Радев напуска поста във ВВС. \"Тогава всъщност президентът Плевнелиев издава указ и Министерски съвет стартира тази процедура\", каза Цветанов и попита дали е трябвало тогавашният държавен глава да постъпи по същия начин, при положение, че се е предполагало, че Румен Радев ще бъде предложен от БСП за президент на страната.", "date": "2018.09.18", "title": "Цветан Цветанов, ГЕРБ: С бавенето на указа за освобождаване на Младен Маринов президентската институция търси поредния опит за конфронтация с изпълнителната власт"}
{"url": "http://www.focus-news.net/news/2018/09/18/2568303/pazardzhik-vavedeno-e-ogranichenie-za-mps-v-rayona-na-89-km-na-am-trakiya-poradi-remont-na-mosta-na-r-elshishka.html", "text": "Ограничено поради ремонт е движението по АМ „Тракия“ в района на 89 км, съобщи за  Радио „Фокус“ – Пазарджик  дежурният в Областно пътно управление – Пазарджик. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. \r\nАлбена ЖИЛЕКОВА", "date": "2018.09.18", "title": "Пазарджик: Въведено е ограничение за МПС в района на 89 км на АМ „Тракия“ поради ремонт на моста на р. Елшишка"}
{"url": "http://www.focus-news.net/news/2018/09/18/2568309/burgas-v-grada-shte-se-provedat-dni-na-avstriyskata-kultura-i-izkustvo.html", "text": "Концерти и прожекция на филм са само част от програма на тазгодишното издание на Дните на австрийската култура и изкуство в Бургас. Това съобщиха от пресцентъра на  Община Бургас . Началото на събитията ще бъде поставено от 19.00 часа с концерт на Ансамбъл АРТОС - Австрия. Всички събития от афиша ще се проведат в Експоцентър \"Флора\". \r\nДните на австрийската култура и изкуство се организират от Община Бургас, Посолството на Австрия в България и Сдружение \"Приятели на Австрия в Бургас\".", "date": "2018.09.18", "title": "Бургас: В града ще се проведат Дни на австрийската култура и изкуство"}
{"url": "http://www.focus-news.net/news/2018/09/18/2568306/dobrich-dragni-dragnev-shte-predstavi-novata-si-kniga-vreme-za-sboguvane-v-dom-pametnik-yordan-yovkov.html", "text": "От 17.30 часа в Дом-паметник „Йордан Йовков“ Драгни Драгнев ще представи новата си книга „Време за сбогуване“. Това съобщиха от пресцентъра на  Община Добрич/b>. Новелата е посветена на 78-годишнината от възвръщането на Южна Добруджа към България. За книгата ще говори Драгомил Георгиев – литературен критик. Книгата излиза под знака на Издателство „Матадор 74“, неин редактор е Таньо Божков.  \r\nДрагни Драгнев е син на Добруджа. Текстовете му са земни и силни. Равнината му дава просторите и душата си. И в личната изповед, и в радостта, и в болката и тревогата на живота негова тема е човекът.  \r\nОрганизатори на събитието са Община град Добрич, Регионален исторически музей – Добрич и Сдружение на писателите – Добрич.", "date": "2018.09.18", "title": "Добрич: Драгни Драгнев ще представи новата си книга „Време за сбогуване“ в Дом-паметник „Йордан Йовков“"}
{"url": "http://www.focus-news.net/news/2018/09/18/2568307/mvr-chetirima-dushi-sa-zaginali-drugi-34-sa-bili-raneni-pri-katastrofi-prez-izminaloto-denonoshtie-v-stranata.html", "text": "Четирима души са загинали, други 34 са били ранени при катастрофи през изминалото денонощие в страната, съобщиха от  пресцентъра на МВР . В страната са станали 27 пътнотранспортни произшествия, при които има четирима загинали. На територията на столицата са станали 77 леки и 6 тежки пътни инцидента, при които има двама загинали и петима ранени.", "date": "2018.09.18", "title": "МВР: Четирима души са загинали, други 34 са били ранени при катастрофи през изминалото денонощие в страната"}
{"url": "http://www.focus-news.net/news/2018/09/18/2568305/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Поп Богомил“, кв. „Център“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n- ул. „Поп Богомил“ от ул. „Георги С. Раковски“ до ул. „Будапеща“; \r\n- ул. „Будапеща“ от ул. „Св. Св. Кирил и Методий“ до бул. „Сливница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“ №61. \r\nВъв връзка с подмяна на сградно водопроводно отклонение на ул. „Тополница“, ж.к. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Клисура“ от ул. „Спас Гинев“ до ул. „Острово“, ул. „Острово“ от ул. „Макгахан“ до бул. „Владимир Вазов“, ул. „Тополница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острово“, на ъгъла с ул. „Тополница“. \r\nВъв връзка с ремонт на уличен водопровод на ул. 763, ж.к. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. 763 от ул. „Промишлена“ до ул. „Вацлав Роубал“ и бл. 402. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на паркинга пред бл. 402. \r\nВъв връзка с подмяна на сградно водопроводно отклонение в жк. „Младост“ 1, се налага спиране на водоподаването от 09:00 до 17:00 часа на клиентите на „Софийска вода”, живеещи в бл. 45, бл. 52, заведение до бл.45, вх.14, група павилиони на бул. „Андрей Сахаров“ №10,12,14А, и 14 Б. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 45, вх. 12. \r\nВъв връзка с ремонт на уличен водопровод на ул. „Бойчо Бойчев“, кв. „Горна баня“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Бойчо Бойчев” от №25 до №35. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев“ №27. \r\nВъв връзка с подмяна на сградно водопроводно отклонение в кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на ул. 50 и ул. 8. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 50 № 3. \r\nВъв връзка с подмяна на сградно водопроводно отклонение на ул. „Пионерска“, кв. „Горубляне“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. \"Пионерска\" от №28 до №38 и ул. \"5-ти ноември\" между ул. \"Пионерска\" и ул. \"Долците\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Пионерска\", на ъгъла с ул.\"5-ти ноември“. \r\nВъв връзка с реконструкция на водопровод на ул. „Първа българска армия“, ж.к. „Военна рампа“, се налага спиране на водоподаването от 19.00 часа днес до 07.00 часа на 19 септември (сряда) на клиентите на „Софийска вода”, живеещи в района на: \r\n- ул. „Професор Иван Георгов“ от ул. „Локомотив“ до река Суходолска; \r\n- ул. „Първа българска армия“ от бул. „Илиянци“ до ул. „Константин Преславски“; \r\n- ул. „Константин Преславски“; \r\n- ул. „Павел Бобеков“; \r\n- ул. „Шлосер“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Професор Иван Георгов“ на кръстовището с ул. „Първа българска армия“. \r\nСлед възстановяване на водоснабдяването е възможно временно повишаване мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/18/2568304/kathimerini-gartsiya-broyat-nad-migrantite-na-ostrov-lesbos-nadhvarli-11-hilyadi.html", "text": "Броят на бежанците и мигрантите на остров Лесбос надхвърли 11 хиляди, след като 615 души достигнаха източноегейския остров само през последните три дни, показват последните данни, публикувани от местните власти, пише  електронното издание на вестник Kathimerini . \r\nСъгласно информацията, 98 мигранти от различни националности са пристигнали на Лесбос на 14 септември, 193 на 15-и и 324 на 16-и. \r\nГолемият брой на пристигналите – сред най-големите през последните години и най-големият за 2018 година – докара общия брой на бежанците на егейския остров до 11 053 души. \r\nОт тях, 8912 са настанени във вече препълнения приемен център Мория, 1185 живеят в лагера Кара Тепе, а другите са по по-малки съоръжения. \r\nПревод и редакция:", "date": "2018.09.18", "title": "Kathimerini (Гърция): Броят над мигрантите на остров Лесбос надхвърли 11 хиляди"}
{"url": "http://www.focus-news.net/news/2018/09/18/2568310/haskovo-uchastnitsi-v-sastezanie-za-visoko-prohodimi-avtomobili-shte-preminat-prez-naseleni-mesta-v-obshtina-topolovgrad.html", "text": "До 22 септември на територията на страната за осма поредна година ще се проведе Международно състезание за високо проходими автомобили Балкан Офроуд Рали. Това съобщиха от  Община Тополовград . Състезанието е част от спортния календар на Българска федерация по автомобилен спорт и е серия от най-голямото офроуд рали в Европа - Рали Бреслау. В състезанието ще вземат участие  отбори от над 20 държави, с мотоциклети, АТВ  и автомобили с висока проходимост. \r\nВ рамките на Балкан Офроуд Рали ще се проведе и третото издание на рали за исторически автомобили - Балкан Класик и Рали със състезателни отбори от Европа, Южна Америка и Африка. Програмата предвижда 8 състезателни дни  по трасе над 200 километра. \r\nПрез територията на община Тополовград състезателните автомобили ще преминат на 18 септември 2018, през селата Каменна река, Капитан Петко войвода, Мрамор, Светлина и Синапово.", "date": "2018.09.18", "title": "Хасково:  Участници в състезание за високо проходими автомобили ще преминат през населени места в община Тополовград"}
{"url": "http://www.focus-news.net/news/2018/09/18/2568289/nimh-shte-spre-24-chasoviya-si-rezhim-na-rabota-ako-v-ramkite-na-denya-ne-bade-podpisano-sporazumenie-s-ban.html", "text": "НИМХ ще спре 24-часовия си режим на работа, ако в рамките на деня не бъде подписано споразумение с БАН. Очаква се това да се случи днес в 9.30 ч. на съвещание. \r\nБившият директор на НИМХ проф. Христомир Брънзов обясни, че служителите в Института вече нямат графици за нощен труд и ще се наложи преминаване към нормален работен ден. „И се надяваме, че както досега доставчиците на комунални услуги ни доставяха авансово електроенергия, да продължат още няколко дни, за да можем да продължим да работим поне с нормално работно време – от 8.00 до 17.00 часа. Защото ако спрат електроенергията и комуникациите, ще спрем тотално“, каза още проф. Брънзов. \r\nСлед като в петък – 14 септември, БАН и НИМХ не успяха да подпишат споразумение, в понеделник Академията и Института дадоха мандат на председателите си да подпишат променения текст, до чийто финален вариант се стигна след 5-часови преговори.  Чрез споразумението БАН се съгласява да осигури необходимите условия за нормално, спокойно и безпроблемно функциониране на НИМХ до приключване на процедурата по преструктурирането му. Също така НИМХ поема ангажимент да излъчи кандидатури – различни от тази на бившия директор, които да бъдат разгледани от УС на БАН и да се избере и да се назначи изпълняващ длъжността директор на НИМХ. Гаранти на споразумението ще бъдат КНСБ и Министерството на образованието и науката в лицето на министър Красимир Вълчев.", "date": "2018.09.18", "title": "НИМХ ще спре 24-часовия си режим на работа, ако в рамките на деня не бъде подписано споразумение с БАН"}
{"url": "http://www.focus-news.net/news/2018/09/18/2568314/sliven-remont-se-izvarshva-po-patya-gurkovo-nova-zagora-svilengrad-v-uchastaka-ot-mlekarevo-do-tets-ovete.html", "text": "Интензивно е движението по пътищата в областта, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nДвижението по пътя Ябланово – Тича в участъка  Ябланово – Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г. \r\nДвижението по пътя Гурково – Нова Загора – Свиленград, в участъка от Млекарево до ТЕЦ 2 Марица Изток ,ое осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци.", "date": "2018.09.18", "title": "Сливен: Ремонт се извършва по пътя Гурково – Нова Загора – Свиленград, в участъка от Млекарево до ТЕЦ-овете"}
{"url": "http://www.focus-news.net/news/2018/09/18/2568312/pregled-na-osnovnite-temi-v-burgaskiya-pechat.html", "text": "„Българи се завръщат в Бургас, за да образоват децата си“ е водещата тема в днешния брой на бургаския ежедневник   „Черноморски фар“ . Шест семейства от три континента се завърнаха в България. Те дойдоха в Бургас, за да учат децата им в ОУ „Александър Георгиев – Коджакафалията“. Директорът поясни, че семействата са се завърнали само заради училището и са дошли от Канада, САЩ, Великобритания, Южна Африка, Германия, пише още вестникът. \r\n„Армията праща 2700 войници срещу мигранти от границата“ е друго заглавие от първа страница на днешното издание. Военният министър Красимир Каракачанов инспектира дейността на Специалните сили край Малко Търново. За един месец са хванати 232 нелегални бежанци, пояснява статията. \r\nТема на деня е „Кметът Димитър Николов обеща нова столова и спортно игрище за малчуганите в Долно Езерово“. Кметът и заместник-кментът по образование Йорданка Ананиева откриха новата учебна година в ОУ „Христо Ботев“, квартал „Долно езерово“. 220 деца учат в школото, а 25 от тях за първи път прекрачиха училищния праг, пише още вестникът. \r\n„Коланите в автобусите задълнителни“ е друго заглавие от страниците на вестника. Парламентът задължи автобусите да бъдат оборудвани с колани за пътниците и с устройство за мобилно видеонаблюдение. Интервюто в днешния брой е със Зита Гурмай, президент на ПЕС – Жени.", "date": "2018.09.18", "title": "Преглед на основните теми в бургаския печат"}
{"url": "http://www.focus-news.net/news/2018/09/18/2568313/kyustendil-nasrochena-e-nova-data-po-deloto-sreshtu-protestiralite-za-neizplateni-vaznagrazhdeniya-minyori-ot-bobov-dol.html", "text": "Насрочена е нова дата за делото в Окръжен съд – Кюстендил срещу протестиралите за неизплатени възнаграждения миньори от Бобов дол, предаде репортер на  Радио „Фокус” – Кюстендил . Следващото заседание на съда по делото ще се проведе от 13.00 часа на 18 септември.  „Фокус”  припомня, че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа. По-късно в окръжен съд – Кюстендил беше образувано дело срещу 84 служители на мините в Бобов дол, протестирали заради неизплатени заплати, и отказали да бъдат на работните си места. \r\nВенцеслав ИЛЧЕВ", "date": "2018.09.18", "title": "Кюстендил: Насрочена е нова дата по делото срещу протестиралите за неизплатени възнаграждения миньори от Бобов дол"}
{"url": "http://www.focus-news.net/news/2018/09/18/2568315/veliko-tarnovo-s-narusheno-vodopodavane-shte-sa-kompleks-dunav-i-14-ulitsi-v-svishtov.html", "text": "С нарушено водоподаване ще са комплекс „Дунав“ и 14 улици в Свищов. Това съобщиха за  Радио „Фокус“ – Велико Търново  от водоснабдителното дружество. Без вода до 14.00 часа ще са абонатите на улиците „3-ти март“, „Околчица“, „Цар Борис I“, „Нове“, „Георги Матев“, „Струма“, „Градево“, „Козлодуй“, „Мусала“, „Христо Ботев“, „Тодор Миланович“, „Ген. Пашинов“, „Хан Аспарух“ и „54-ти Мински полк“. До отстраняване на аварията ще бъде преустановено водоподаването и във вилните зони източно от град Свищов – местността „Стъклен“, местността „Паметниците“, местността „Чумурлука“ и местността „Драчево бърдо“. Спирането на водоподаването се налага във връзка с извършването на авариен ремонт на магистрален водопровод за град Свищов. От водоснабдителното дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.09.18", "title": "Велико Търново: С нарушено водоподаване ще са комплекс „Дунав“ и 14 улици в Свищов"}
{"url": "http://www.focus-news.net/news/2018/09/18/2568316/pregled-na-osnovnite-temi-v-shumenskiya-pechat.html", "text": "„Знанието прави силата!“, е водещото заглавие във вестник  „Шуменска заря“ . Под това мото вече 69 години продължава летописът на Професионалната гимназия по икономика в Шумен. Вчера в двора на училището тържествено бе открита новата учебна 2018/2019 година. „Добре дошъл на новия випуск от млади икономисти! – обърна се към учениците в своето слово директорът на гимназията Бистра Вацова. „Първо издание на Панаира на занаятите „Майстори““, пише вестникът. Шуменското Народно читалище „Напредък-1869“, с финансовата подкрепа на община Шумен, организира вчера на булевард „Славянски“ първото издание на Панаира на занаятите „Майстори“. „Международно отличие за Регионалния исторически музей“, информира ежедневникът. Регионалният исторически музей (РИМ) в Шумен спечели специално признание за внимание към посетителите и отвореност. Международното отличие бе получено по време на връчването на наградите „Жива“ за най-добър славянски музей. Официалната церемония се  проведе от 12 до 15 септември в Националния технически музей в Прага, Чехия. „Повече студенти ще обучава медицинският филиал в Шумен“, съобщава изданието. С увеличен прием в специалността „Медицинска сестра“ започна академичната година филиалът на Медицинския университет в Шумен. Приети са 31 студенти в специалност „Медицинска сестра“.„Кметът Любомир Христов започва срещи с всички педагогически колективи“, съобщава всекидневникът. След срещата си с ръководители на учебните заведения от община Шумен, кметът Любомир Христов прие отправените покани към него да посети училищата в Шумен. Градоначалникът реши, че от началото на тази седмица ще започне своите срещи с учителските колективи на всички училища, а и ще разговаря с педагогическите колективи на място. Затова той отмени вчера планираното си участие в тържеството в НУ „Ил. Р. Блъсков“ – обяви общинският  пресцентър. „Икономисти и юристи също могат да бъдат шефове на В и К“, е акцент от стр.3 в броя. Държавата е решила да уеднакви критериите, по които да се избират управителите на водните дружества. Председателят на Общински съвет Шумен каза, че е получил на 13 септември писмо за насрочено извънредно заседание на Общото събрание на дружеството. Една от темите, които ще се дискутират, е промяната на дружествения договор в частта квалификацията на управителите. „Втори опит паркингът зад библиотеката да стане платен“, пише вестникът. Общинската администрация отново внася предложение за платено паркиране на паркинга зад библиотеката. Това стана ясно от обсъждането на темите за предстоящата сесия на общинския съвет. Според заместник-кмета на Шумен Росица Антонова иманови обстоятелства, заради които темата отново влиза за дискусия. Ще се определят цените, на които ще се предоставя „Арена Шумен“.", "date": "2018.09.18", "title": "Преглед на основните теми в шуменския печат"}
{"url": "http://www.focus-news.net/news/2018/09/18/2568317/sliven-2-491-detsa-sa-otpadnali-ot-uchilishte-prez-minalata-ili-predhodni-uchebni-godini.html", "text": "27 606 e общият брой на децата и учениците на възраст от 5 до 16 години в Сливенска област, които подлежат на задължително обучение, каза Илонка Толева, ст. експерт в РУО-Сливен по време на Областния координационен център по механизма за обхват на децата и учениците в образованието, съобщиха от  Областна администрация - Сливен . От  тях 2 491 деца са отпаднали от училище през миналата или предходни учебни години. Сформираните екипи са започнали проверки на адресите им, които трябва да приключат до края на септември. Броят на децата, чийто статут трябва да се установи, е по-малък в сравнение с предходната година. Информация за децата, които не са се записали през новата учебна година, ще постъпи от училищата и общините в началото на октомври. \r\nОбластният управител Чавдар Божурски свика заседание на Областния координационен център по механизма за обхват на децата и учениците в образованието, с участието на ръководители и представители на институциите, ангажирани с изпълнението на механизма. \r\nНа заседанието бяха обсъдени проблеми с използването на общата информационна система във връзка с механизма, както и участието на социалните служби в процеса за обхват в образованието. \r\nОбластният координационен център бе създаден със заповед на областния управител Чавдар Божурски съгласно писмо от вицепремиера Томислав Дончев. Целта на центъра е да подпомага и контролира съвместната работа на  РУО, МВР, Дирекция „Социално подпомагане“ и общините за привличането и задържането на децата и учениците в образованието.", "date": "2018.09.18", "title": "Сливен: 2 491 деца са отпаднали от училище през миналата или предходни учебни години"}
{"url": "http://www.focus-news.net/news/2018/09/18/2568308/tsvetan-tsvetanov-gerb-prezidentat-radev-izpadna-vav-vanshna-izolatsiya.html", "text": "Президентът Радев изпадна във външна изолация. Това каза председателят на ПГ на ГЕРБ и заместник-председател на партията Цветан Цветанов в ефира на „Здравей, България“ по  Нова телевизия   във връзка с присъствието на държавния глава Румен Радев във външната политика и посещението на премиера Бойко Борисов в ООН. „Всички говорим за анексирането на Крим, че е нарушаване на международното право. Президентът Радев винаги е говорил за падането на санкциите срещу Русия и в един момент отива и се среща с Порошенко. Не знам какво са си говорили, освен само да се поздравят“, заяви Цветанов.  „Бихте ли ми казали с какво запомнихте една година и половина президентското присъствие на Румен Радев? Всичко, което прави Румен Радев, когато отива на някой форум първата работа е да критикува правителството, персонално Борисов, или парламента или българските институции“, допълни Цветанов и обърна внимание, че много български граждани не знаят какви са приоритетите на държавния глава.   \r\nЦветанов изтъкна като факт, че ГЕРБ и управляващите имат по-добро приемане на полето на външната политика. По отношение на посещението на премиера Бойко Борисов в ООН, Цветанов заяви: „Докладът, който премиерът ще изнесе пред ООН е свързан със  Западните Балкани и с перспективата им за европейската им интеграция. Нека да си припомним каква беше оценката на президента Румен Радев за успеха на българското председателство. Той каза, че това не е успех и че по никакъв начин не повишава авторитета на страната ни в международен план“, каза той и обърна внимание, че друга е била оценката на канцлера Меркел и другите европейски лидери.", "date": "2018.09.18", "title": "Цветан Цветанов, ГЕРБ:  Президентът Радев изпадна във външна изолация"}
{"url": "http://www.focus-news.net/news/2018/09/18/2568321/blagoevgrad-shofyorite-tryabva-da-se-dvizhat-s-povisheno-vnimanie-po-glaven-pat-e-79-ot-km-360-do-km-390-poradi-remontni-deynosti.html", "text": "Шофьорите трябва да се движат с повишено внимание по главен път Е-79 в участъка Благоевград - Стара Кресна от км 360 до км 390 поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление - Благоевград. Нормално се осъществява движението по главен път Е-79 и АМ „Струма“ в участъка от областта. Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.18", "title": "Благоевград: Шофьорите трябва да се движат с повишено внимание по главен път Е-79 от км 360 до км 390 поради ремонтни дейности"}
{"url": "http://www.focus-news.net/news/2018/09/18/2568320/sliven-197-sa-tazi-godina-parvoklasnitsite-v-tvarditsa.html", "text": "Новата учебна година беше тържествено открита в учебните заведения на община Твърдица с издигане на националния флаг и богати празнични програми. Това съобщиха от  Община Твърдица . Класните стаи на петте училища разтвориха врати за 1736 ученика. В Твърдица учениците са 840, в Шивачево 700, в Сборище -90, в Бяла паланка-80 и в Оризари 26. С най-голямо вълнение днес прекрачват училищния праг 197 първокласника: 90 в Твърдица, 65 в Шивачево, 24 в Сборище, 11 в Оризари и 7 в Бяла паланка. \r\nВ този тържествен ден всички първокласници получиха подарък – книжка с приказки с лично обръщение от кмета на Община Твърдица Атанас Атанасов. \r\nУчилищата са кадрово обезпечени. Няма незаети учителски места. В професията последните години влизат много млади учители. \r\nПрез лятната ваканция класните стаи са освежени, извършени са частични ремонти. В СУ”Г. Каравелов”гр. Шивачево е подменено част от обзавеждането на класните стаи, изградена е тоалетна и е закупен парен котел. В НУ” Хр. Ботев” с. Оризари се открива целодневно обучение на учениците и е изградена стая за хранене. В СУ „Н. Рилски” гр. Твърдица са ремонтирани две класни стаи, за които е закупено ново обзавеждане. Изграден е и ресурсен кабинет. \r\nОбщината се включва активно в съвместна работа на институциите по обхващане и задържане в образователната система деца и ученици в задължителна училищна и предучилищна възраст. Създадени са екипи за обхват във всички населени места, с цел преждевременно напусналите  образователната система да се върнат в училище. \r\nРъководството на Община Твърдица поздравява всички ученици, учители и родители, като пожелава здраве и успешна нова учебна година.", "date": "2018.09.18", "title": "Сливен: 197 са тази година първокласниците в Твърдица"}
{"url": "http://www.focus-news.net/news/2018/09/18/2568322/new-europe-liderite-se-stichat-kam-skopie-za-da-podkrepyat-da-na-referenduma-za-imeto.html", "text": "Наводнение от важни гости заля Скопие и продължава, като е ясно, че това е част от координирана работна програма за „спасяване на референдума“ от про-натовските и настояващите за разширяване лидери. Миналата седмица в Македония бяха водещи европейски лидери и представители на НАТО, докато през тази седмица там ще бъдат хората на Европейската комисия заедно с официални лица от САЩ, които ще осъществят пътуването в подкрепа на македонския премиер Зоран Заев за предстоящия на 30 септември референдум за името, пише  базираното в Брюксел електронно издание New Europe  в материал, представен без редакторска намеса. \r\nПрез летните месеци енергията на правителството в Македония / БЮРМ бе насочена към подготовката за референдума от 30 септември, предвиден в договора между Скопие и Атина. От отрицателна начална точка местните проучвания показват леко, но стабилно движение към гласуване \"Да\". Смята се, че чуждестранната подкрепа за референдума е от съществено значение, за да даде на Заев конкурентното предимство, от което се нуждае, поне за да постигне необходимата избирателна активност от 50% на този консултативен реферндум. \r\nНаводнение от важни гости заля Скопие и продължава, което без съмнение е част от координирано усилие на про-натовските и искащите разширяване европейски лидери. Исторически, решителните гласувания в Македония са предшествани от посещения на чуждестранни лидери, подкрепящи демократичната кауза на деня, така че тази вълна от гости не е необикновена, когато се разглежда под този ъгъл. \r\nГенералният секретар на НАТО Йенс Столтенберг беше на посещение на 5 септември, последван от австрийския канцлер Себастиан Курз, който мина на 7 септември и визитата на германския канцлер Ангела Меркел на 8 септември. Американският сенатор Рон Джонсън, който председателства подкомисията на Сената, отговарящ за европейската и регионалната сигурност, пътува до Скопие от Солун на 9 септември, където присъства на откриването на павилиона на САЩ на 83-ия Международен панаир в Солун преди това. \r\nПосещенията продължиха и на 12 септември с холандския външен министър Стеф Блок и с посещението на премиера на Косово Хашим Тачи. Ръководителят на външната политика на ЕС Федерика Могерини и американският помощник държавен секретар по европейските въпроси Уес Мичъл пристигнаха на 13 септември само няколко часа след като Заев изнесе страстна реч, защитавайки споразумението с Гърция и предстоящия референдум на пленарното заседание на Европейския парламент в Страсбург, където говори за „македонския народ“. \r\nМинистърът на отбраната на САЩ пристигна в Скопие на 17 септември, за да покаже подкрепа за Македония по време на приемането в НАТО и във връзка с продължаващия ангажимент на САЩ към мира и сигурността в региона. Той изрази опасения, че Москва се меси в референдума и се опитва да блокира пътя на Скопие към членството в НАТО. Решимостта на опозицията изглежда отслабва \r\nИма индикации, че наводнението от посещения на чуждестранни лидери в подкрепа на референдума дава търсения ефект. Лидерът на ВМРО-ДПМНЕ Християн Мицковски, чиято партия яростно се противопоставя на споразумението с Гърция за промяна на името на страната в „Република Северна Македония“, не призова за бойкот на референдума. \r\nГласуването зависи „от всеки по отделно, с неговия разум  морал“ да „реши кое е най-добро за неговото семейство и нашата обична Македония“, отбеляза Мицковски в коментар, публикуван на уебсайта на партията му на 12 септември. Все още не е ясно какво ще направят поддръжниците на опозицията и дали председателят на ВМРО-ДПМНЕ просто е направил нужното, за да избегне критиките от посетителите, много от които се срещат с представители на фракцията. \r\nДебатът за споразумението с Македония се върна на централната сцена в гръцката политика на 8 септември, когато бе открит Международния панаир в Солун и събирането на важни политици и журналисти на едно събитие предизвика този резултат. Докато групите, които се противопоставят на Договора демонстрираха пред сградата на панаира, където имаше и насилие, премиерът на Гърция Алексис Ципрас защити категорично споразумението. \r\nЛидерът на партията „Независимите гърци“ (АНЕЛ) и министър на отбраната Панос Каменмос повтори заплахите си, че ще се противопостави на ратифицирането на Договора със Скопие в организираната от партията пресконференция на солунския панаир на 11 септември. Той заяви, че АНЕЛ е направила правилното нещо като не е предприела действия по-рано тази година, когато можеха да предизвикат незабавен колапс на правителството и избори преди Гърция официално да напусне спасителната си програма на 20 август. Сега обаче бяха отворени други възможности за страната, отбеляза той. \r\nПревод и редакция:", "date": "2018.09.18", "title": "New Europe: Лидерите се стичат към Скопие, за да подкрепят „да“ на референдума за името"}
{"url": "http://www.focus-news.net/news/2018/09/18/2568318/smolyan-s-izlozhba-i-plener-zapochna-4-tiyat-mezhdunaroden-festival-na-kiseloto-mlyako-v-selo-momchilovtsi.html", "text": "Художествена изложба живопис и пленер дадоха старт на Четвъртия международен фестивал на киселото мляко – култура и традиции, в родопското село Момчиловци. Това съобщиха  организаторите на фестивала . Четирима художници със световна слава - Васил Петров, Петър Мичев-Педро, Евгени Андреев и Стефан Хаджи-Николов от Македония, подредиха платната си в Туристическия информационен център и предизвикаха възхищението на гостите и местните хора.  \r\nПървата картина от пленера „Човекът и природата – здраве и дълголетие“ е „Момчиловската Мадона“ на Петър Минчев-Педро. Изявените майстори на четката ще останат в селото до края на седмицата, за да пресъздадат Момчиловци върху платната си. \r\nЗа откриването на изложбата пристигнаха Иван Тодоров - председател на Българския център за развитие, инвестиции и туризъм в Китай и организатор на събитието, народният представител Дора Янкова, директорът на Художествената галерия в Смолян Иван Пеев, представители на Община Смолян и кметове на съседни на Момчиловци села.  \r\n„Събитието се превърна във важен културен празник за Момчиловци, а картината „Момчиловската мадона“ обра овациите при откриването на изложбата“, коментира кметът Сийка Суркова. Тя подчерта, че родопското село има традиции в тази област и е единственото с картинна галерия в музея си.  \r\nПетър Мичев-Педро е роден в Плевен. Светът го открива през 1990 г. в Брюкселската галерия „Остър ъгъл”, където неговите картини са изложени до тези на Салвадор Дали. Открива големи експозиции във Франция, Белгия, Германия, Швейцария, Люксембург и Дания. През 1994 г. художникът участва в един от най-големите културни проекти на ЮНЕСКО заедно със Сезар, Карсу и Бюфе и през 1997 г. четиримата организират съвместна изложба в монетния двор „Дьо Ла Моне” в Париж. Участвал е в над 400 групови вернисажа. Във Франция работи с престижни галерии, една от които е прочутата „Романет” между Лувъра и Латинския квартал. Има над 12 000 продадени картини. Негови платна са притежание на 30 музея и на известни личности в света, сред които Джордж Буш, Владимир Путин и папа Йоан Павел Втори.  \r\nВасил Петров е възпитаник на столичното училище за изкуства „Проф. Илия Петров“. Изявите му са в сферата на кавалетната и монументалната живопис. От 1990 г. членува в Съюза на българските художници като през годините на два пъти е оглавявал пазарджишкото представителство на организацията. Член е и на Международната фондация за пластични изкуства. Реализирал е над 30 самостоятелни изложби. \r\nЕвгени Андреев завършва Факултет за изобразително изкуство на ВТУ „Св. св Кирил и Методий\" - Велико Търново, със специалност монументално-декоративно изкуство при проф. Никола Гелов. Участва с живопис в национални и регионални изложби. През 1995 г. е носител на I-ва награда на СБХ за живопис за цикъл „Пространство\". Негови картини са притежание на частни колекции и галерии във Великобритания, Холандия, Германия, Австрия, Швейцария, Кипър, Испания, Гърция, Швеция, САЩ, Канада, Мароко, Тунис, Либия. \r\nСтефан Хаджи - Николов е от Скопие. Досега има около седемдесет самостоятелни изложби в Лондон, Париж, Скопие, Нови сад, Любляна, София, Солун, Анкара, Истанбул, Охрид и др. От 1984 г. е член на Дружеството на художниците в Македония - Има участие в над сто общи изложби в Македония и извън страната и за своето майсторство като художник е получил множество награди и признания.", "date": "2018.09.18", "title": "Смолян: С изложба и пленер започна 4-тият международен фестивал на киселото мляко в село Момчиловци"}
{"url": "http://www.focus-news.net/news/2018/09/18/2568324/burgas-dvizhenieto-se-osashtestvyava-v-edna-lenta-po-pat-iii-906-kableshkovo-burgas-pri-km-59-poradi-patnotransportno-proizshestvie.html", "text": "Движението се осъществява в една лента по път III-906 Каблешково - Бургас при км 59+500 в участъка Лъка - минно селище Черно море поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2018.09.18", "title": "Бургас: Движението се осъществява в една лента по път III-906 Каблешково - Бургас при км 59 поради пътнотранспортно произшествие"}
{"url": "http://www.focus-news.net/news/2018/09/18/2568323/kyustendil-dvizhenieto-v-tunel-dupnitsa-na-pat-e-79-se-osashtestvyava-samo-v-ednata-lenta-zaradi-remontni-deynosti.html", "text": "Движението в тунел „Дупница” на път Е-79 се осъществява само в едната лента заради ремонтни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за двете тръби на тунела. Извършват се ремонтни дейности по отстраняване на повреди на електрическото оборудване. Последователно в посока София – Благоевград и в посока Благоевград – София се затваря дясната лента, а движението се извършва в лявата лента. Участъкът е сигнализиран с пътни знаци. Временната организация е за датите 18 и 19 септември, за времето от 9.00 ч. до 16.00 часа.  Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента. Участъкът е сигнализиран с пътни знаци. Дейностите ще продължат до 21 септември.  Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 21 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.09.18", "title": "Кюстендил: Движението в тунел „Дупница” на път Е-79 се осъществява само в едната лента заради ремонтни дейности"}
{"url": "http://www.focus-news.net/news/2018/09/18/2568311/ramush-haradinay-razgovori-za-granitsite-vodyat-kam-tragichnoto-minalo.html", "text": "Премиерът на Косово Рамуш Харадинай, на заседание на Комисията за Договора за стабилизация и асоциация, съставена от представители на косовския и европейския парламенти, отново се противопостави на идеята на държавния глава Хашим Тачи за „корекция на границите“ със Сърбия, предаде кореспондентът на  МИА (Македонска информационна агенция)  от Прищина. \r\nХарадинай заяви, че се надява на мирен договор с Белград, но предупреди, че разговорите за границите водят региона към трагичното минало. \r\n„Когато говорим за границите, това значи, че се връщаме в миналото, връщаме се към трагедиите. А това, на което се надяваме е един мирен договор между Косово и Сърбия. Подкрепям диалога със Сърбия, но не и с връщане в миналото, което ни струваше човешки животи“, обясни премиерът. \r\nПревод и редакция:", "date": "2018.09.18", "title": "Рамуш Харадинай: Разговори за границите водят към трагичното минало"}
{"url": "http://www.focus-news.net/news/2018/09/18/2568325/plovdiv-vavezhda-se-vremenna-organizatsiya-na-dvizhenieto-vav-vrazka-s-remont-po-ul-saedinenie.html", "text": "Поради подмяна на водопровод днес от 09.30 часа до 16.00 часа се затваря за движение ул. „Съединение“ в участъка от бул. „Шипка“ до бул. „Княз Борис“. Това съобщиха за  Радио „Фокус“ - Пловдив  от ОП „Организация на транспорта“. Заради ремонтите налагат с променен маршрут ще се движат и автобусите по линии №4, 9, 10, 17, 18, 21, 24, 29 и 66. \r\nЦветана ТОНЧЕВА", "date": "2018.09.18", "title": "Пловдив: Въвежда се временна организация на движението във връзка с ремонт по ул. „Съединение“"}
{"url": "http://www.focus-news.net/news/2018/09/18/2568329/plovdiv-v-asenovgrad-shte-se-provedat-esennite-praznitsi-na-izkustvata.html", "text": "В Асеновград ще се проведат „Есенни празници на изкуствата 2018“, съобщиха за  Радио „Фокус” – Пловдив  от Общината. На 20 септември в Градската библиотека от 17.30 часа ще бъде представен поетичният сборник за незрящи „Докосване“ на Красимир Ортакчиев – съвместен проект на ЛК „Орфей“ при НЧ „Св. преп. П. Хилендарски“ и Съюз на слепите. На 21 септември от 20.00 часа в Нощта на музеите ще има безплатен музеен тур из трите музейни сгради и емблематични църкви. Сборният пункт е пред входа на централната сграда на Историческия музей. На 22 септември от 10.30 часа в Градски парк започва Фолклорен фестивал „Станимака” за песни, музика, танци и занаяти с организатор КТИ „Везеница”. Есенните празници продължават до 10 октомври с Ден на поезията, премиери на книги, изложби, кино и музика. \r\nЦветана ТОНЧЕВА", "date": "2018.09.18", "title": "Пловдив: В Асеновград ще се проведат Есенните празници на изкуствата"}
{"url": "http://www.focus-news.net/news/2018/09/18/2568327/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.09.18", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/18/2568328/pss-dobri-sa-usloviyata-za-turizam-v-planinite.html", "text": "Подходящи са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК).   Температурите са между 5 и 12 градуса. Слаб вятър духа по билото на Балкана. На Пампорово работят първа, втора и четвърта седалкови линии. Не работят съоръженията на Боровец.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.09.18", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/18/2568331/plovdiv-ogranicheno-e-dvizhenieto-za-mps-s-visochina-nad-4-m-prez-tunelite-po-patya-asenovgrad-narechenski-bani.html", "text": "Ограничено е движението за МПС с височина над 4 м. през тунелите по пътя Асеновград – Нареченски бани, съобщи за  Радио „Фокус“- Пловдив  дежурният в Областно пътно управление. Обходният маршрут е по пътя Кричим – Девин. Движението по път III-667 Плодовитово – Първомай – Асеновград в района на мост над р. Марица е ограничено за МПС над 5 т поради намален габарит на пътното платно на моста. Обходният маршрут е по пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът на ограничението е до 21.12.2018 г. Движението по пътя Белица – Загражден – Давидково, в участъка от Държавно ловно стопанство ”Кормисош” след с. Белица до границата с област Смолян е ограничено за всички МПС. Срокът е до 21.12.2018 г.Продължава ремонтът на пътя Пловдив – Асеновград. Движението по пътя се извършва двупосочно в едното платно. Ремонтните дейности се очаква да приключат до 2 ноември. В една лента се осъществява и движението по пътя Югово – Лъки  поради пропадане на част от пътното платно. Срокът е до 30.09.2018 г. \r\nОпасност от падащи камъни има по пътя София-Карлово-Бургас, проходите „Козница” и „Стражата”, по пътя Асеновград-Смолян и по пътя Юговско ханче-Югово-Лъки-Здравец. Шофьорите трябва да се движат с повишено внимание по тези участъци. \r\nЦветана ТОНЧЕВА", "date": "2018.09.18", "title": "Пловдив: Ограничено е движението за МПС с височина над 4 м. през тунелите по пътя Асеновград – Нареченски бани"}
{"url": "http://www.focus-news.net/news/2018/09/18/2568326/pazardzhik-okrazhniyat-sad-shte-gleda-delo-sreshtu-trima-podsadimi-za-prepravyane-na-ofitsialni-dokumenti.html", "text": "Окръжен съд - Пазарджик ще гледа дело срещу трима подсъдими за преправяне на официални документи, съобщиха от  пресцентъра на Съда . Делото е образувано по въззивна жалба на двама от подсъдимите против присъда, с която са признати за виновни, както следва: Първият подсъдим е признат за виновен в това, че в периода от 20 ноември 2013 г. до 04 декември 2013 г. в Пазарджик, в съучастие с друг мъж умишлено е склонил втория подсъдим да преправи съдържанието на официални документи. Осъден е на 2 години и 6 месеца и лишаване от свобода. Постановено е да изтърпи отделно наказанието от 2 години \"Лишаване от свобода\" по влязла в сила присъда. Постановен е строг първоначален режим на изтърпяване на наказанието. Вторият  подсъдим е признат за виновен в това, че в периода от 20 ноември 2013 г. до 04 декември 2013 г. в съучастие с другите двама е преправил съдържанието на официални документи. Осъден е на 2 години и 6 месеца \"Лишаване от свобода\" с 5-годишен изпитателен срок. Третият подсъдим е признат за виновен в това, че в периода от 20 ноември 2013г. до 04 декември 2013 г. в Пазарджик в съучастие с другия мъж умишлено е склонил първия подсъдим да преправи съдържанието на официални документи. Осъден е на 2 години лишаване от свобода с 5-годишен изпитателен срок. Началото на съдебното заседание е 11.00 часа, докладчик съдия е Ирина Джунева. \r\nРадослава МУРДЖЕВА", "date": "2018.09.18", "title": "Пазарджик: Окръжният съд ще гледа дело срещу трима подсъдими за преправяне на официални документи"}
{"url": "http://www.focus-news.net/news/2018/09/18/2568330/smolyan-dvizhenieto-pri-srutishteto-po-patya-smolyan-madan-se-osashtestvyava-po-grafik-v-ednata-lenta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града.", "date": "2018.09.18", "title": "Смолян: Движението при срутището по пътя Смолян – Мадан се осъществява по график в едната лента"}
{"url": "http://www.focus-news.net/news/2018/09/18/2568333/pazardzhik-v-strelcha-shte-badat-otbelyazani-100-godini-ot-doyranskata-epopeya.html", "text": "Историческият музей в град Стрелча и Общината организират честване на 100 години от Дойранската епопея по време на Първата световна война, съобщиха за  Радио „Фокус“ – Пазарджик  от музея. Събитието ще се проведе от 11.00 часа в Младежкия център в Стрелча. Предвидено е откриване на изложба, посветена на 100-годишнината от Дойранската епопея и прожекция на филм посветен на паметните събития край Дойран по време на Първата световна война.", "date": "2018.09.18", "title": "Пазарджик: В Стрелча ще бъдат отбелязани 100 години от Дойранската епопея"}
{"url": "http://www.focus-news.net/news/2018/09/18/2568337/pregled-na-osnovnite-temi-vav-velikotarnovskiya-pechat.html", "text": "„Само един първолак посрещна училището в Церова кория“ е заглавие от областния всекидневник  „Янтра Днес” . Училищният звънец събра 1805 първокласници в училищата във Великотърновска област. Тази година най-малките ученици са около 30 повече от предходната. Само един първокласник посрещна в първия учебен ден училището в Церова кория. Стефка Йорданова е от търновското село Пчелище, но е записана в школото в съседното село, което е средищно и е защитено. Тя ще се обучава в смесен клас заедно с по-големи ученици от 2 и 3 клас. „45-годишен великотърновец е в неизвестност от петък“ е друго заглавие от ежедневника. 45-годишен великотърновец е изчезнал и от него няма никаква следа вече няколко дни, съобщиха за „Янтра ДНЕС” негови близки. Николай Николаев живее на ул. „Ниш” в старата столица. В петък, 14 септември, той излязъл на обяд от дома си, за да отиде до заведението SPS и до пункт на Еврофутбол, но не е ясно дали е успял да стигне до там, защото следите му се губят. \r\n„МЗ разпространи мерки срещу Западнонилската треска“ е заглавие от страница две на ежедневника. „Седем мъже са заразени със СПИН в областта” четем на страници четири в изданието. На страница пет е публикувани материали със заглавие „В Иванча направиха празник на ореха, меда и тиквата“. На спортната страница на вестник „Янтра Днес“ четем “Виолетовите“ с призив към публиката за мача с „Беров“. \r\n„Удари първият звънец за 21 800 ученици в областта“ е заглавие от първа страница на другия областен ежедневник  „Борба“ . 121 първолаци тръгнаха на училище в ОУ „Св. Патриарх Евтимий“ в старата столица. Те бяха посрещнати от своите учители и от порасналите вече ученици с празнична програма. Две подготвителни групи с 30 деца има  в училището, в което всички ученици тази година са 937. „Два нови хотела и пет къщи за гости правят в старинния квартал под Царевец“ е друга тема от ежедневника. Нови хотели и къщи за гости се изграждат в момента в стария квартал „Асенов“, който се намира точно под крепостта Царевец. От кметството са разработили проект за нов паркинг и туристически информационен център, за който се чака финансиране. Бившата детска градина в източната част на квартала вече е преустроена в хотел с паркова зона и предстои направата и на ресторант. „Ловци от цялата страна идват на празник в Горна Оряховица“, „Търновецът Мариян Данев обиколи света като казино крупие на круизен кораб“, „Евродепутатът Ева Майдел откри академичната година в СУ „Д. А. Ценов“ са други заглавия от страниците на всекидневника. \r\n„Великотърновки стартираха сезона с победа“, „Петнайсетгодишните „виолетови надежди“ биха във Враца, батковците с трета поредна загуба“ и „От „Етър ВТ“ призоваха феновете да напълнят стадион „Ивайло“ за мача срещу „Берое“ са заглавията от спортната страница на изданието.", "date": "2018.09.18", "title": "Преглед на основните теми във великотърновския печат"}
{"url": "http://www.focus-news.net/news/2018/09/18/2568334/pss-planinski-spasiteli-sa-okazali-pomosht-na-zhena-s-bolki-v-glezena-v-rila.html", "text": "Планински спасители са оказали помощ на жена с болки в глезена в Рила. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Към 15.00 часа в понеделник е постъпил сигнал за жена с болки в глезена край езерото Бъбрека. Екип от планински спасители е отишъл на място и е транспортирал жената до лифтовата станция. Акцията е приключила към 20.30 часа.  \r\nДеница КИТАНОВА", "date": "2018.09.18", "title": "ПСС: Планински спасители са оказали помощ на жена с болки в глезена в Рила"}
{"url": "http://www.focus-news.net/news/2018/09/18/2568339/navarshva-se-1-godina-ot-blazhenata-konchina-na-prisnopametniya-vidinski-mitropolit-dometian.html", "text": "На 18 септември се навършва 1 година от блажената кончина на приснопаметния Видински митрополит Дометиан. По този повод в храма подворие на Светейшия патриарх Московски и цяла Русия в България, храм \"Св. Николай Мирликийски Чудотворец\" / Руската църква/, от 17.00 часа, ще бъде отслужена панихида, предаде репортер на  Агенция \"Фокус\" .  \r\nБог да го прости! Вечна му памет!  \r\nНикола ПЕТКОВ", "date": "2018.09.18", "title": "Навършва се 1 година от блажената кончина на приснопаметния Видински митрополит Дометиан"}
{"url": "http://www.focus-news.net/news/2018/09/18/2568338/plovdiv-chasti-ot-asenovgrad-plovdiv-i-karlovo-sa-s-narusheno-vodopodavane-zaradi-avarii.html", "text": "Части от Асеновград, Пловдив и Карлово са с нарушено водоподаване заради аварии. Без вода от 9.00 до 20.00 часа днес ще са жителите в района на ул. „Ген. Кесяков“ в жк. „Тракия“ в Пловдив. Това съобщиха за  Радио „Фокус“  Пловдив  от ВиК. Причината е превключване на нов водопровод. \r\nНарушено ще бъде водоподаването и в Асеновград, западно от река Чая, в района на ул. „Странджа“ заради аварирал водопровод. Подобно е положението и в Карлово на ул. „Гълъбец“. В карловските села Пролом и Домлян се извършва авариен ремонт на магистрален водопровод. Ремонтите ще продължат до отстраняване на нередностите.", "date": "2018.09.18", "title": "Пловдив: Части от Асеновград, Пловдив и Карлово са с нарушено водоподаване заради аварии"}
{"url": "http://www.focus-news.net/news/2018/09/18/2568336/el-pais-ispaniya-iska-da-vklyuchi-glava-za-gibraltar-v-sporazumenieto-za-brekzit.html", "text": "Испания работи за включване на специална глава за Гибралтар в споразумението за излизане на Великобритания от Европейския съюз, което трябва да се случи през март 2019 година. Това се разглежда от испанските власти като подходящ момент за осъществяването на прогрес по дългогодишни проблеми около данъчните различия, проблеми от сферата на околната среда и контрабандата, която минава през британската територия, разположена в най-южната част на Иберийския полуостров, пише  електронното издание на вестник El Pais . \r\nГлавният преговарящ за Брекзит от страна на Европейския съюз Мишел Барние е пристигнал в понеделник, за да се срещне с испанския премиер Педро Санчес, с когото са обсъдили тези въпроси. Мадрид няма да повдига въпроса за суверенитета над територията, която е част от Великобритания според Договора от Утрехт, сключен през 1713 година, отбелязва изданието. \r\n„Идеята е да работим за взаимна полза. Имаме нужда от по-балансирани отношения“, е заявил пред испанския вестник неназован източник, запознат с въпроса. „И в бъдеще е неизбежно Гибралтар да стане по-близък с Испания, защото това означава да стане по-близък с ЕС“. \r\nРамката за преговорите относно Брекзит, изготвена от Брюксел през март 2017 година, предоставя на Испания правото да преговоря с Великобритания за Гибралтар. В клауза на документа се казва, че щом Обединеното кралство напусне Съюза, „нито едно споразумение между Брюксел и Лондон не може да бъде приложено за Гибралтар без споразумение между Кралство Испания и Обединеното кралство“. \r\nМеждувременно, Мадрид е започнал двустранен процес с Лондон, от който са проведени вече шест преговорни кръга, заявиха шестима източници, запознати с въпроса. \r\nИспанското правителство, което в момента е оглавявано от Социалистическата партия, е заинтересовано в подобряването на условията за трансграничните работници, намаляването на контрабандата на цигари и прекратяването на данъчните измами. \r\nПревод и редакция:", "date": "2018.09.18", "title": "El Pais: Испания иска да включи глава за Гибралтар в споразумението за Брекзит"}
{"url": "http://www.focus-news.net/news/2018/09/18/2568335/negovo-visokopreosveshtenstvo-vrachanskiyat-mitropolit-grigoriy-navarshva-48-godini-na-19-septemvri.html", "text": "На 19 септември Негово високопреосвещенство Врачанският митрополит Григорий навършва 48 години, предаде репортер на  Агенция \"Фокус\" . Високопреосвещеният Врачански митрополит Григорий е роден на 19 септември 1970 г. в Ботевград. Средно образование придобива в Природо-математическата гимназия в града. През 1995 г. завършва двугодишния паралелен курс на Софийската духовна семинария „Св. Йоан Рилски“ в София. Приема монашески постриг на 17 ноември 1996 г. в Хаджидимовския манастир „Св. Георги“ от блаженопочиналия и приснопаметен Неврокопски митрополит Натанаил, който му дава и името за монашеското му житие – Григорий. \r\nНа следващия ден е ръкоположен за йеродякон, а през следващата година – за йеромонах. Заради монашеското послушание и усърдие е възведен в архимандритско достойнство на 21 декември 1998 г. През 1999 г. се дипломира в богословския факултет на Атинския университет „Каподистрия“. \r\nС благословението на неговия духовен старец Неврокопския митрополит Натанаил и в съгласие с блаженопочиналия и приснопаметен Български патриарх Максим, архимандрит Григорий преминава на послушание в Софийска епархия. На 1 ноември 2007 г. е назначен за протосингел на Софийска митрополия. \r\nБългарският патриарх и Софийски митрополит Максим, оценявайки качествата на архимандрит Григорий, го предлага за свой втори викарий. Св. Синод на Българската православна църква уважава желанието на Българския патриарх като Софийски митрополит, признава качествата на архимандрит Григорий и взима решение за епископско ръкоположение на архимандрит Григорий с титлата \"Браницки\". \r\nНа 29 октомври 2010 г. в съборния храм на светата Троянска обител \"Успение Богородично\", когато се отбеляза и 96-годишнината на патриарха, се извършва хиротонията на Браницки епископ Григорий от Неврокопския митрополит Натанаил. \r\nПрез 2011 г. Св. Синод взима решение да назначи Браницкия епископ Григорий за игумен на Троянската света обител. \r\nНа този пост престоява до момента, в който новият Български патриарх и Софийски митрополит Неофит го припозна като достоен за свой викарен епископ за Софийска епархия. На 5 март 2017 г. епархийските избиратели от Врачанска епархия го издигат за кандидат за Врачански митрополит. На 12 март 2017 г. след провеждането на канонически избор в Синодалния параклис \"Св. цар Борис-Михаил\" в София Св. Синод на Българската православна църква с пълно единодушие го избира и утвърждава за Врачански митрополит \r\nДядо Григорий е един от монасите на образцовата Хаджидимовска монашеска школа, дала едни от най-качествените млади духовници на Българската православна църква. Като такъв  беше избран за Врачански митрополит.  \r\nНикола ПЕТКОВ", "date": "2018.09.18", "title": "Негово високопреосвещенство Врачанският митрополит Григорий навършва 48 години на 19 септември"}
{"url": "http://www.focus-news.net/news/2018/09/18/2568332/kyustendil-tyaloto-na-10-godishno-dete-e-otkrito-v-asansyor-na-zhilishtna-sgrada.html", "text": "Десетгодишно дете е починало в Кюстендил. Това потвърдиха за  Радио „Фокус” – Кюстендил  от Областна дирекция на МВР – Кюстендил. Тялото на детето е открито в асансьор на жилищна сграда. По първоначална информация няма данни за насилствена смърт. \r\nВенцеслав ИЛЧЕВ \r\nОчаквайте подробности.", "date": "2018.09.18", "title": "Кюстендил: Тялото на 10-годишно дете е открито в асансьор на жилищна сграда"}
{"url": "http://www.focus-news.net/news/2018/09/18/2568340/kyustendil-poveche-ot-edin-chas-lekari-sa-se-borili-za-zhivota-na-10-godishnoto-dete-otkrito-v-asansyor-v-kv-zapad.html", "text": "Повече от един час лекари са се опитвали да върнат към живот 10-годишното дете, открито в асансьор в жилищен блок в Кюстендил. Това каза пред  Радио „Фокус” – Кюстендил  изпълнителният директор на МБАЛ „Д-р Никола Василиев” д-р Александър Величков. Момчето е било намерено в асансьор в блок 3А на квартал „Запад” в града. Лекарският екип, пристигнал на място е установил смъртта на детето. Въпреки това детето е било транспортирано в болницата. „Докарано е в нашето „Спешно отделение” без дишане и без сърдечна дейност. Въпреки всичко то е интубирано още на място. Започна се с опит за възвръщане на жизнените му функции, което продължи около 1 час и 10 минути, с екип от осем души лекари”, каза д-р Александър Величков. По думите му да съжаление усилията на лекарите са се оказали без резултат. Причините и обстоятелствата за смъртта на детето не са известни. Назначена е съдебно-медицинска експертиза. \r\nВенцеслав ИЛЧЕВ", "date": "2018.09.18", "title": "Кюстендил: Повече от един час лекари са се борили за живота на 10-годишното дете, открито в асансьор в кв. „Запад”"}
{"url": "http://www.focus-news.net/news/2018/09/18/2568342/burgas-katastrofa-mezhdu-dva-avtomobila-e-stanala-na-pat-906-v-uchastaka-laka-minno-selishte-cherno-more-nyama-postradali.html", "text": "Катастрофа между два автомобила е станала по път III-906 Каблешково - Бургас в участъка Лъка – минно селище Черно море. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. По време на инцидента единият от автомобилите навлиза в насрещното движение и блъска джип, като го хвърля в крайпътна нива. Няма пострадали, но са нанесени сериозни материални щети. След пътния инцидент водачът на лекият автомобил е избягал от местопроизшествието, но е заловен в село Рудник. Към момента движението е затруднено и ще бъде възстановено след изтеглянето на джипа. \r\nДеница ДИМИТРОВА", "date": "2018.09.18", "title": "Бургас: Катастрофа между два автомобила е станала на път III-906 в участъка Лъка – минно селище Черно море, няма пострадали"}
{"url": "http://www.focus-news.net/news/2018/09/18/2568343/vratsa-32-godishen-piyan-mazh-bez-knizhka-e-katastrofiral-s-kraden-avtomobil-v-s-galiche.html", "text": "На 17 септември, в 4.30ч. на улица в село  с. Галиче, полицейски служители установили катастрофирал в стълб от уличното осветление лек автомобил „Шкода Октавия“, управляван от 32-годишен мъж от село Попица, неправоспособен водач, който шофирал след употреба на алкохол - 1,52 промила. Това съобщиха от  ОДМВР-Враца . Убити и ранени - няма. Установено е, че автомобилът е противозаконно отнет от частен имот в село Хърлец, където бил паркиран с оставен на таблото контактен ключ. Водачът е задържан в РУ-Бяла Слатина. Образувано е бързо производство.", "date": "2018.09.18", "title": "Враца: 32-годишен пиян мъж без книжка е катастрофирал с краден автомобил в с. Галиче"}
{"url": "http://www.focus-news.net/news/2018/09/18/2568346/sliven-s-grada-shte-bade-ofitsialno-otkrita-galeriya-nova.html", "text": "Най-новото пространство за култура на град Сливен – галерия „Нова”, ще бъде официално открито от 17.30 часа, съобщиха от  Националната художествена гимназия „Димитър Добрович“ . Станала съществена част от комплекса на гимназията, галерията показва фрагменти от музейната сбирка, формирана през тридесет и седем годишната и история. \r\nПринципал на гимназията е Министерство на културата и затова министър Боил Банов и директорът на дирекция „Сценични изкуства и художествено образование” Елиянка Михайлова ще споделят празника. \r\nСред почетните гости на събитието ще бъдат: кметът на град Сливен Стефан Радев, председателят на Общински съвет - Сливен Димитър Митев, областният управител Чавдар Божурски, зам.-кметът с ресор „Хуманитарни дейности” Пепа Чиликова, началникът на РУО – Сливен Бисерка Михалева и отец Евгений – протосингел на Сливенска митрополия. \r\nПрез годината галерия „Нова” имаше своите предпремиерни изяви: изложбите по повод 70 години специалност „Стенопис” в НХА и 70 години специалност „Плакат и визуална комуникация” в НХА, както и домакинство на част от културните събития на V Международен фестивал на изкуствата „Магията на вятъра”. \r\nГалерия „Нова” е резултат от колективните усилия за самостоятелно финансиране на екипа на училището и активното му сътрудничество с неправителствени организации и частни спомоществователи.", "date": "2018.09.18", "title": "Сливен: С града ще бъде официално открита галерия „Нова”"}
{"url": "http://www.focus-news.net/news/2018/09/18/2568344/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-septemvri.html", "text": "„Софийска вода” временно ще прекъсне водоснабдяването в някои части на столицата на 19 септември. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение в кв. „Манастирски ливади“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Васил Стефанов“, комплекс „Елизиум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Стефанов“. \r\nВъв връзка с реконструкция на уличен водопровод на ул. „Половраг“, с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Половраг“ между ул. „Блазна“ и ул. „Васил  Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Половраг“ на кръстовището с ул. „Васил Левски“. \r\nВъв връзка с подмяна на хидрофорна уредба в жк. „Разсадника-Коньовица“ се налага спиране на водоподаването от 09:00 до 18:30 часа на клиентите на „Софийска вода”, живеещи в: бл. 81 и бл. 82. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 82. \r\nВъв връзка с изграждане на сградно водопроводно отклонение на ул. „Козлодуй“, жк. „Банишора“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Козлодуй\" от ул. „Софроний Врачански\" до ул. „Странджа\" и ул. „Антим I\" от бул. „Сливница\" до ул. „Козлодуй\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй\" на кръстовището с ул. „Софроний Врачански“. \r\nВъв връзка с прекъсване на уличен водопровод на ул. „Инж. Георги Белов“, кв. „Горубляне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: жк. „Експериментален“, ул. „Инж. Георги Белов“ хлебозавод „Елиаз“, „Флорина“, „Сомат“, „Загорка“, от бл. 38 до бл. 45 включително, ул. „Самоковско шосе“, ул. „Стадион“ №2  от бл. 1 до бл. 35 включително и ул. „Цветна градина“ №1, №3, №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 27 и бл. 45. \r\nВъв връзка с прекъсване на сградно водопроводно отклонение на ул. „Брегалица“, кв. „Суходол“, се налага спиране на водоподаването от 09:00 до 17:00 часа на клиентите на „Софийска вода”, живеещи в карето между: ул. „Стоичко Станиславов“, ул. „Брегалница“, ул. „Щит“, ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Брегалница“ на ъгъла с ул. „Щит“. \r\nВъв връзка с изграждане на сградно водопроводно отклонение на ул. „Антим I“, жк. „Зона Б-5-3“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пиротска“ от ул. „Антим I“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Антим I“ на кръстовището с ул. „Пиротска“. \r\nВъв връзка със строително-монтажни работи на бул. „Сименовско шосе“, кв. „Витоша“, се налага спиране на водоподаването от 10:00 до 15:00 часа на клиентите на „Софийска вода”, живеещи в района на: бул. „Симеоновско шосе“ от бул. „Г. М. Димитров“ до ул. „Асен Разцветников“, ул. „Тодор Кожухаров“, ул. „Лея Иванова“, ул. 455, ул. „Димитър Шишманов“, ул. „Професор Васил Стоин“ и посолство на Сирия. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ на кръстовището с ул. „Димитър Шишманов“. \r\nВъв връзка с подмяна на сградно водопроводно отклонение на ул. „Шарл Шампо“, кв. „Манастирски ливади“, се налага спиране на водоподаването от 10:30 до 17:30 часа на клиентите на „Софийска вода”, живеещи в района на: ул. „Шарл Шампо“ от ул. „Костенски водопад“ до ул. „Акад. Георги Наджаков“; ул. „Акад. Георги Наджаков“ и ул. „409-та“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Георги Наджаков“ на ъгъла с ул. „409-та“.   \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.18", "title": "„Софийска вода” временно ще прекъсне водоснабдяването в някои части на столицата на 19 септември"}
{"url": "http://www.focus-news.net/news/2018/09/18/2568345/georgi-dimov-bivsh-generalen-konsul-v-odrin-voenna-operatsiya-na-siriya-s-podkrepata-na-rusiya-sreshtu-idlib-ne-mozhe-da-bade-predotvratena-a-samo-otlozhena.html", "text": "Военна операция на Сирия с подкрепата на Русия срещу Идлиб не може да бъде окончателно предотвратена – тя може само да бъде отложена. Това каза за сутрешния блок „Добро утро, България“ на  Радио „Фокус“  Георги Димов, бивш генерален консул на България в Одрин. Сирийската провинция е последната крепост и на джихадистите, и на умерената сирийска опозиция, уточни той. Според Георги Димов спирането на пълното превземане на Идлиб е възможно само чрез дипломатически действия, но единствената страна, която разполага с дипломатическия арсенал да постигне подобен резултат спрямо Русия, е Турция.  \r\n„Идлиб е между трите най-важни града в Сирия – Алепо, Латакия и столицата Дамаск. Стратегическите магистрали, свързващи трите централни локации, минават оттам – Идлиб е практически незаобиколим. Той е център на сухопътните връзки и комуникациите, които ще са необходими за следвоенното изграждане на Сирия. Днешната ситуация в Идлиб е зелена светлина за продължаване на заплахите срещу Сирия. Няма вариант, в който Идлиб да бъде пренебрегнат, когато на терен се установява господство и превъзходство над Сирия и на нейния покровител – Русия“, коментира бившият генерален консул на България в Одрин. На дневен ред пред Сирия са поставени опасенията за ново използване на химическо оръжие, както и политическото бъдеще пред президента Башар Асад, допълни Георги Димов. Използване на химическо оръжие може да бъде предтекст за нова намеса на Запада в Сирия, но каквото и да е бъдещето на Идлиб - последната крепост на джихадистите, ще е необходим международен ангажимент за контрол, защото тази армия е заплаха за всички, каза още той.", "date": "2018.09.18", "title": "Георги Димов, бивш генерален консул в Одрин: Военна операция на Сирия с подкрепата на Русия срещу Идлиб не може да бъде предотвратена,  а само отложена"}
{"url": "http://www.focus-news.net/news/2018/09/18/2568350/sport-arzhentina-pobedi-sloveniya-s-30-i-ya-prati-na-treto-myasto-v-grupa-a-na-svetovnoto-parvenstvo-po-voleybol.html", "text": "Аржентина победи Словения с 3:2 гейма в мач от група А на Световното първенство и с това прекъсна победната серия на бившата югорепублика. В другия мач от групата, Белгия победи Доминиканската република и измести словенците и от второто място. Първи е отборът на Италия, който е загубил само един гейм в изиграните 4 мача до момента.", "date": "2018.09.18", "title": "Спорт: Аржентина победи Словения с 3:0 и я прати на трето място в група А на Световното първенство по волейбол"}
{"url": "http://www.focus-news.net/news/2018/09/18/2568349/ochakva-se-ministar-boil-banov-da-poseti-dramatichniya-teatar-v-sliven-po-povod-100-godishniya-mu-yubiley.html", "text": "Очаква се министър Боил Банов да посети днес Драматичния театър в Сливен по повод 100-годишния му юбилей. Министърът на културата ще бъде гост на тържественото честване на годишнината на професионалния театър в Сливен. Това съобщиха от  културната институция . Министърът театрал ще уважи всички събития, посветени на голямата годишнина на Сливенския драматичен театър „Стефан Киров“, които започват от 17.00 часа с Шествие на звездите по сливенското ларго. Боил Банов ще присъства на празничния спектакъл, който вдига завеса в 19.30 часа в големия салон на Сливенския драматичен театър. \r\nЗаедно с министър Банов, да уважи театралния юбилей в Сливен ще пристигне и екип на Министерството на културата. На празничните прояви на Сливенския театър ще присъстват Елианка Михайлова, директор на дирекция „Сценични изкуства и художествено образование“ и държавния експерт на направление „Театър“ д-р Ина Божидарова. \r\nЗа юбилейното честване на столетието на професионалния театър в Сливен се очаква да пристигнат над 300 български театрали, със заслуги за развитието на театралното дело в Сливен.", "date": "2018.09.18", "title": "Очаква се министър Боил Банов да посети Драматичния театър в Сливен по повод 100-годишния му юбилей"}
{"url": "http://www.focus-news.net/news/2018/09/18/2568352/varna-dvizhenieto-po-patya-staro-oryahovo-grozdyovo-se-osashtestvyava-v-edna-lenta-poradi-remont-na-asfaltovata-nastilka.html", "text": "Преминаването по 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка, предаде репортер на  Радио „Фокус“ – Варна . Организацията за движение е сигнализирана с пътни знаци. Спокойна е пътната обстановка в областта. По магистралите „Хемус“ и „Черно море“ няма въведени ограничения. Движението по пътя между Кранево и Варна е забранено за преминаване на моторни превозни средства над 10 тона, при 83-тия километър. Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско. Там се работи в участъка от км 8 до км 15. От Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. Продължават частичните ремонтни дейности по пътя между Девня и Суворово. Ремонти текат и по пътя Вълчи дол – Суворово. \r\nДиана СТОЕВА", "date": "2018.09.18", "title": "Варна: Движението по пътя Старо Оряхово – Гроздьово се осъществява в една лента поради ремонт на асфалтовата настилка"}
{"url": "http://www.focus-news.net/news/2018/09/18/2568347/kyustendil-nyama-danni-za-nasilie-pri-smartta-na-10-godishnoto-dete-v-kv-zapad.html", "text": "Няма данни за насилие при смъртта на 10-годишното дете в кв. „Запад”. Това съобщиха за  Радио „Фокус” – Кюстендил  от Областна дирекция на МВР – Кюстендил. Снощи в полицията в Кюстендил е постъпил сигнал от дежурен лекар в болницата, че са обслужили адрес да окажат помощ на пострадало дете в асансьор в града. Въпреки опитите им да бъде реанимирано, детето е починало. Последвал е оглед от дежурна полицейска група на място, снети са свидетелски показания и е установено, че детето е пътувало само в асансьора с велосипеда си. Няма данни за насилие. Живееща във входа жена е чула викове, след като асансьорът е тръгнал. Тя е подала сигнала и в Центъра за спешна медицинска помощ.  По случая е започнато досъдебно производство в Районно управление – Кюстендил,  уведомен е дежурен прокурор. \r\nВенцеслав ИЛЧЕВ", "date": "2018.09.18", "title": "Кюстендил: Няма данни за насилие при смъртта на 10-годишното дете в кв. „Запад”"}
{"url": "http://www.focus-news.net/news/2018/09/18/2568353/glaven-inspektor-petar-sokolov-shte-dade-podrobnosti-za-operatsiyata-tispol-na-brifing-na-bul-tsarigradsko-shose-v-rayona-na-tsarna-matsa.html", "text": "Главен инспектор Петър Соколов ще даде подробности за операцията TISPOL на брифинг на бул. „Цариградско шосе“ в района на Църна маца. Това съобщиха от пресцентъра на  МВР . Брифингът ще се състои от 15.00 часа в района на караулката до Църна маца в посока Пловдив. Главен инспектор Петър Соколов от отдел „Пътна полиция“ към ГДНП ще даде подробности за започналата операция по линия на TISPOL нерегламентирано използване на мобилни телефони по време на управление на моторни превозни средства.", "date": "2018.09.18", "title": "Главен инспектор Петър Соколов ще даде подробности за операцията TISPOL на брифинг на бул. „Цариградско шосе“ в района на Църна маца"}
{"url": "http://www.focus-news.net/news/2018/09/18/2568351/veliko-tarnovo-s-posreshtane-na-noviya-vipusk-v-stopanskata-akademiya-v-svishtov-tarzhestveno-beshe-otkrita-83-tata-uchebna-godina.html", "text": "В деня, когато се почитат трите основни християнски добродетели Вяра, Надежда и Любов, в Стопанска академия „Димитър А. Ценов” тържествено беше открита 83-тата учебна година. Това съобщиха от пресцентъра на  Стопанска академия „Димитър А. Ценов” - Свищов . В аулата на висшето училище официално беше посрещнат новият випуск и бяха наградени отличниците. Студенти в редовна форма на обучение, преподаватели, административен персонал и гости приветстваха с аплодисменти ректора доц. д-р Иван Марчевски, придружаван от зам.-ректорите, председателя и зам.-председателя на Общото събрание, декани на факултети и представител на Студентски съвет. Специални гости на президиума бяха кметът на Община Свищов Генчо Генчев, Ева Майдел – евродепутат и президент на най-голямата европейска организация – Европейско движение, Николай Дойнов – председател на Съюза на народните читалища и член на Настоятелството на Стопанска академия, отец Михаил Миронов – свещеник в Свищовска духовна околия. Сред гостите на тържествената церемония бяха още гл. ас. д-р Станислава Стоянова – народен представител в 44-тото НС, член на Комисията по образованието и науката, и преподавател в Стопанска академия, д-р Кристиян Кирилов – председател на ОбС – Свищов, зам.-кметове, ръководители на финансови институции и фирми, директори и зам.-директори на свищовски училища, членове на Клуб на ветераните при Стопанска академия, с председател проф. д-р ик.н. Васил Меразчиев.  \r\nС приветствено слово, ректорът на Стопанска академия откри новата учебна 2018-2019 година. Той подчерта, че първия учебен ден е един от най-вълнуващите моменти в живота на академичната общност в Свищов, защото на този ден за пореден път се рестартира академичното летоброене. „През този месец Академия разцъфва и се „презарежда” от енергията на своите възпитаници, от младежкия им ентусиазъм и амбиции”, каза доц. Марчевски. В обръщението си към първокурсниците, той акцентира върху началото на нов етап в тяхното развитие, базиран на два важни за тях избора – да инвестират в бъдещето си като продължат обучението си в България и именно в Стопанска академия. „Вие избрахте да се присъедините към „отбора” на търсещите усъвършенстване, на хората от които ще зависи в най-голяма степен бъдещето на страната ни. С горчивина трябва да признаем, че все по-малко млади хора правят този избор, но уверявам Ви, това е правилния, макар и не най-лесен, път към личностното Ви израстване и кариерната Ви реализация… Избрахте да учите не само в едно от първите висши икономически училища у нас, но и да се образовате в Академия, която винаги се е стремяла да поддържа високи стандарти за качество на обучението, дори и във времената на девалвация на образованието”, заяви доц. Марчевски. Той припомни, че десетки хиляди възпитаници на Стопанската академия успешно са се доказали във времето като професионалисти и успели хора – министри, парламентаристи, мениджъри на големи фирми и финансови институции, кметове, областни управители. В обръщението си към преподаватели и служители ректорът на Стопанска академия заяви: „Постигнахме много, но пътят на промяната е дълъг и тази година ще бъде част от него – трудна, но изпълнена с предизвикателства и нови възможности”. Уверен във вярната посока, доц. Марчевски подчерта, че за поредна година Стопанска академия изпълнява на 100% утвърдения държавен прием, а броят на студентите, които желаят да се обучават срещу заплащане остава устойчив. „На студентите си предлагаме обучение по актуализирани учебни планове и програми, които са одобрени от нашите партньори в практиката, продължаваме да бъдем водещи в страната при  използването на дигиталните технологии в учебния процес”, поясни още ректорът. Той подчерта, че всяка година нараства броя на чуждестранните студенти, които се обучават по един семестър в Академията, ежегодно се увеличават възможностите за свищовските студенти да се обучават и провеждат практики в чуждестранни университети и партньорски организации. На всички студенти ректорът пожела да бъдат непримирими с посредствеността и последователни при усвояване на знанията, да гледат смело напред и да превръщат мечтите си в цели. \r\nС обръщение за здраве и благоденствие на новия випуск и свищовската Алма матер, отец Михаил отправи благопожелания към цялата академична общност. Сред присъстващите новоприети студенти бяха и първокурсници от Кипър и Украйна. Поздравителни слова към академичната общност по повод откриването на новата учебна година произнесоха и официалните гости. \r\nВ рамките на тържествената церемония, по традиция бяха наградени отличниците на випуска от ОКС „бакалавър”, на които ректорът връчи почетен плакет, грамота и парична награда в размер на 1000 лв. От дипломиралия се през 2018 г. випуск, шестима души завършиха със среден успех от следването и държавен изпит – отличен 6.00: Яница Димитрова –  спец. „Бизнес информатика”; Милена Георгиева – спец. „Международни икономически отношения”; Кирил Лучков – спец. „Счетоводство и контрол”; Николета Йорданова – спец. СК; Рая Драгоева – спец. „Финанси”; Станислава Стоянова – спец. Финанси”. Милена Георгиева от спец. МИО получи и наградата на Общинският съвет – Свищов, която й бе връчена от кмета Генчо Генчев. Наградените отличници благодариха на своите преподаватели и увериха първокурсниците на Стопанска академия, че са направили най-добрия избор на висше учебно заведение. \r\nОт името на Студентски съвет, приветствие към първокурсниците, към своите колеги и към академичните преподаватели отправи Николета Николаева. На получените поздравления, от името на първокурсниците отговори Александра Прокопиева, приета в спец. „Икономика на туризма”, възпитаничка на ПДТГ „Д. Хадживасилев” – Свищов. \r\nПо време на тържествената церемония бяха обявени и други  стипендии, които се предоставят за свищовските студенти. Николай Чернев – собственик на „Мусала Иншурънс Брокер” обяви, че дружеството ще продължи и през новата учебна година да осигурява две стипендии за студенти от 3 и/или 4 курс в спец. „Застраховане и социално дело”. Иван Иванов – член на УС на ЗАД „Булстрад Виена  Иншурънс Груп” АД съобщи, че със създадената стипендиантска програма „Млад лидер”, компанията ще продължи да подкрепя студенти на Стопанска академия в ОКС „бакалавър” и в ОКС „магистър”. \r\nВ края на тържественото откриване на новата учебна година в свищовското висше училище бяха представени и част от получените поздравителни адреси до академичната общност. След церемонията, ректорът на Стопанска академия и официалните лица поднесоха цветя пред паметника на Дарителя – Димитър Ценов. \r\nВ първия ден от новата учебна година за новоприетите студенти в редовна форма на обучение бе организирана информационна среща, на която бяха представени основните центрове и обслужващи звена, с които студентите ще контактуват по време на обучението си. По-късно първокурсниците бяха посрещнати и от ръководителите и екипите на катедрите, развиващи съответните специалности. Новоприетите студенти имаха възможност да посетят и Академичния музей, където се запознаха с историята на 82-годишното висше училище в Свищов, създадено чрез дарението на Димитър Апостолов Ценов.", "date": "2018.09.18", "title": "Велико Търново: С посрещане на новия випуск в Стопанската академия в Свищов тържествено беше открита 83-тата учебна година"}
{"url": "http://www.focus-news.net/news/2018/09/18/2568354/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Наводнение от важни гости заля Скопие и продължава, като е ясно, че това е част от координирана работна програма за „спасяване на референдума“ от про-натовските и настояващите за разширяване лидери. Миналата седмица в Македония бяха водещи европейски лидери и представители на НАТО, докато през тази седмица там ще бъдат хората на Европейската комисия заедно с официални лица от САЩ, които ще осъществят пътуването в подкрепа на македонския премиер Зоран Заев за предстоящия на 30 септември референдум за името, пише  базираното в Брюксел електронно издание New Europe  в материал, представен без редакторска намеса. \r\nПрез летните месеци енергията на правителството в Македония / БЮРМ бе насочена към подготовката за референдума от 30 септември, предвиден в договора между Скопие и Атина. От отрицателна начална точка местните проучвания показват леко, но стабилно движение към гласуване \"Да\". Смята се, че чуждестранната подкрепа за референдума е от съществено значение, за да даде на Заев конкурентното предимство, от което се нуждае, поне за да постигне необходимата избирателна активност от 50% на този консултативен реферндум. \r\nНаводнение от важни гости заля Скопие и продължава, което без съмнение е част от координирано усилие на про-натовските и искащите разширяване европейски лидери. Исторически, решителните гласувания в Македония са предшествани от посещения на чуждестранни лидери, подкрепящи демократичната кауза на деня, така че тази вълна от гости не е необикновена, когато се разглежда под този ъгъл. \r\nГенералният секретар на НАТО Йенс Столтенберг беше на посещение на 5 септември, последван от австрийския канцлер Себастиан Курз, който мина на 7 септември и визитата на германския канцлер Ангела Меркел на 8 септември. Американският сенатор Рон Джонсън, който председателства подкомисията на Сената, отговарящ за европейската и регионалната сигурност, пътува до Скопие от Солун на 9 септември, където присъства на откриването на павилиона на САЩ на 83-ия Международен панаир в Солун преди това. \r\nПосещенията продължиха и на 12 септември с холандския външен министър Стеф Блок и с посещението на премиера на Косово Хашим Тачи. Ръководителят на външната политика на ЕС Федерика Могерини и американският помощник държавен секретар по европейските въпроси Уес Мичъл пристигнаха на 13 септември само няколко часа след като Заев изнесе страстна реч, защитавайки споразумението с Гърция и предстоящия референдум на пленарното заседание на Европейския парламент в Страсбург, където говори за „македонския народ“. \r\nМинистърът на отбраната на САЩ пристигна в Скопие на 17 септември, за да покаже подкрепа за Македония по време на приемането в НАТО и във връзка с продължаващия ангажимент на САЩ към мира и сигурността в региона. Той изрази опасения, че Москва се меси в референдума и се опитва да блокира пътя на Скопие към членството в НАТО. Решимостта на опозицията изглежда отслабва \r\nИма индикации, че наводнението от посещения на чуждестранни лидери в подкрепа на референдума дава търсения ефект. Лидерът на ВМРО-ДПМНЕ Християн Мицковски, чиято партия яростно се противопоставя на споразумението с Гърция за промяна на името на страната в „Република Северна Македония“, не призова за бойкот на референдума. \r\nГласуването зависи „от всеки по отделно, с неговия разум  морал“ да „реши кое е най-добро за неговото семейство и нашата обична Македония“, отбеляза Мицковски в коментар, публикуван на уебсайта на партията му на 12 септември. Все още не е ясно какво ще направят поддръжниците на опозицията и дали председателят на ВМРО-ДПМНЕ просто е направил нужното, за да избегне критиките от посетителите, много от които се срещат с представители на фракцията. \r\nДебатът за споразумението с Македония се върна на централната сцена в гръцката политика на 8 септември, когато бе открит Международния панаир в Солун и събирането на важни политици и журналисти на едно събитие предизвика този резултат. Докато групите, които се противопоставят на Договора демонстрираха пред сградата на панаира, където имаше и насилие, премиерът на Гърция Алексис Ципрас защити категорично споразумението. \r\nЛидерът на партията „Независимите гърци“ (АНЕЛ) и министър на отбраната Панос Каменмос повтори заплахите си, че ще се противопостави на ратифицирането на Договора със Скопие в организираната от партията пресконференция на солунския панаир на 11 септември. Той заяви, че АНЕЛ е направила правилното нещо като не е предприела действия по-рано тази година, когато можеха да предизвикат незабавен колапс на правителството и избори преди Гърция официално да напусне спасителната си програма на 20 август. Сега обаче бяха отворени други възможности за страната, отбеляза той. \r\n***  Испания работи за включване на специална глава за Гибралтар в споразумението за излизане на Великобритания от Европейския съюз, което трябва да се случи през март 2019 година. Това се разглежда от испанските власти като подходящ момент за осъществяването на прогрес по дългогодишни проблеми около данъчните различия, проблеми от сферата на околната среда и контрабандата, която минава през британската територия, разположена в най-южната част на Иберийския полуостров, пише  електронното издание на вестник El Pais . \r\nГлавният преговарящ за Брекзит от страна на Европейския съюз Мишел Барние е пристигнал в понеделник, за да се срещне с испанския премиер Педро Санчес, с когото са обсъдили тези въпроси. Мадрид няма да повдига въпроса за суверенитета над територията, която е част от Великобритания според Договора от Утрехт, сключен през 1713 година, отбелязва изданието. \r\n„Идеята е да работим за взаимна полза. Имаме нужда от по-балансирани отношения“, е заявил пред испанския вестник неназован източник, запознат с въпроса. „И в бъдеще е неизбежно Гибралтар да стане по-близък с Испания, защото това означава да стане по-близък с ЕС“. \r\nРамката за преговорите относно Брекзит, изготвена от Брюксел през март 2017 година, предоставя на Испания правото да преговоря с Великобритания за Гибралтар. В клауза на документа се казва, че щом Обединеното кралство напусне Съюза, „нито едно споразумение между Брюксел и Лондон не може да бъде приложено за Гибралтар без споразумение между Кралство Испания и Обединеното кралство“. \r\nМеждувременно, Мадрид е започнал двустранен процес с Лондон, от който са проведени вече шест преговорни кръга, заявиха шестима източници, запознати с въпроса. \r\nИспанското правителство, което в момента е оглавявано от Социалистическата партия, е заинтересовано в подобряването на условията за трансграничните работници, намаляването на контрабандата на цигари и прекратяването на данъчните измами. \r\n***  Броят на бежанците и мигрантите на остров Лесбос надхвърли 11 хиляди, след като 615 души достигнаха източноегейския остров само през последните три дни, показват последните данни, публикувани от местните власти, пише  електронното издание на вестник Kathimerini . \r\nСъгласно информацията, 98 мигранти от различни националности са пристигнали на Лесбос на 14 септември, 193 на 15-и и 324 на 16-и. \r\nГолемият брой на пристигналите – сред най-големите през последните години и най-големият за 2018 година – докара общия брой на бежанците на егейския остров до 11 053 души. \r\nОт тях, 8912 са настанени във вече препълнения приемен център Мория, 1185 живеят в лагера Кара Тепе, а другите са по по-малки съоръжения. \r\n***   Британският министър на финансите Филип Хамънд предупреди, че Брекзит без споразумение заплашва да върне Великобритания с десет години назад. Според него сключването на споразумение с Брюксел е необходимо „за да се затвърди икономическия прогрес, който страната е постигнала“ възстановявайки се след световната финансова криза от преди 10 години, пише   The Independent. \r\n„Докато напускаме ЕС ние трябва да осигурим близко и устойчиво партньорство с Европейските ни съседи и трябва да изпратим ясно послание до МВФ и другите за цената на липсата на споразумение с ЕС върху британските работи места и просперитет“, заяви Хамънд.  \r\n„Въпреки мерките, които предприемаме, напускането без споразумение ще заплаши прогреса, който британците постигнаха през последните 10 години“, допълни той. \r\nСъщевременно според директора на МВФ Кристин Лагард каквото и споразумение да бъде сключено между Лондон и Брюксел по Брекзит „положението няма да стане по-добро от момента“ \r\n„Нека бъда ясна, в сравнени с днешния гладък единен пазар, всички възможни сценарии за Брекзит ще имат своята цена за икономиката. Колкото по-дълго се градят новите търговски отношения, толкова по-скъпо ще е всичко. Това трябва да е ясно, но понякога изглежда, че не е“, допълни тя. \r\nНа свой ред Хамънд настоя, че е уверен, че Великобритания и ЕС ще постигнат споразумение тази есен. „Брекзит без споразумение е малко вероятен, но все пак не е невъзможен“, предупреди той.", "date": "2018.09.18", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/18/2568355/montana-nad-30-kg-tyutyun-bez-banderol-e-izzet-ot-avtomobila-na-62-godishen-mazh.html", "text": "Над 30 кг тютюн без бандерол е иззет от автомобила на 62-годишен мъж. Това съобщиха от  ОДМВР-Монтана . На 17 септември, около 18.55 ч., след сигнал за притежание на акцизни стоки без български акцизен бандерол на ул.\"Дядо Цеко Войвода\" в гр. Лом  дежурен автопатрул на РУ-Лом е спрял за проверка лек автомобил \"Пежо 307” с монтанска регистрация, управляван от К.Г., на 62 г. от крайдунавския град. При извършените процесуално-следствени действия в багажното отделение на автомобила е намерен и иззет полиетиленов чувал, съдържащ 30,4 кг насипен ситно нарязан тютюн, без български акцизен бандерол, собственост на К.Г. По случая е образувано досъдебно производство по чл. 234, ал.1 от НК в РУ Лом.", "date": "2018.09.18", "title": "Монтана: Над 30 кг тютюн без бандерол е иззет от автомобила на 62-годишен мъж"}
{"url": "http://www.focus-news.net/news/2018/09/18/2568359/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Пресконференцията ще се проведе в 14.30 часа днес в централата на БСП на ул. „Позитано” 20.", "date": "2018.09.18", "title": "БСП ще даде пресконференция в централата на партията"}
{"url": "http://www.focus-news.net/news/2018/09/18/2568358/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.18", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/18/2568362/kyustendil-v-grada-shte-se-provede-spetsializirana-trudova-borsa-za-mladezhi-do-29-godini.html", "text": "Специализирана трудова борса за младежи до 29 години ще се проведе в Кюстендил. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. Трудовата борса ще започне от 11.00 часа в голямата зала на читалище „Братство”. Трудовата борса е по проект „Готови за работа”. Основната цел на проекта е стимулиране на активността на младежи до 29-годишна възраст включително, които не са нито в образование или обучение, нито в заетост и не са регистрирани като безработни лица в дирекциите „Бюро по труда”, както и да се подобрят възможностите им за намиране на работа и трудовата им реализация на пазара на труда. \r\nВенцеслав ИЛЧЕВ", "date": "2018.09.18", "title": "Кюстендил: В града ще се проведе специализирана трудова борса за младежи до 29 години"}
{"url": "http://www.focus-news.net/news/2018/09/18/2568360/nedyalko-slavov-oblasten-upravitel-na-smolyan-samobitnite-traditsii-napraviha-rodopite-predpochitana-destinatsiya-i-prez-otminavashtiya-leten-sezon-vapreki-chestite-prirodni-bedstviya-v-regiona.html", "text": "Самобитните традиции направиха Родопите предпочитана дестинация и през отминаващия летен сезон, въпреки честите природни бедствия в региона. Това каза за сутрешния блок на  Радио „Фокус“  областният управител на Смолян Недялко Славов. В богатата културна програма на региона ключово място заемат Делювите празници в Златоград, фестивалът на киселото мляко в село Момчиловци и първият фестивал за гайдарско надсвирване в памет на големия родопски гайдар Апостол Кисьов в село Стойките.  \r\n‚Дельовите празници в Златоград включват една възстановка в стария град, където по калдъръмените улички гостите на града се връщат век назад, а всички, които участват във възстановката са с носии от едно време. Фестивалът на киселото мляко в село Момчиловци преминава под знака на уважение към една от най-автентичните родопски храни. Той се провежда в партньорство с китайска компания, която произвежда кисело мляко в Китай под марката „Момчиловци“. Тази година ще бъде открита автентична мандра за производство на млечни продукти съвместно с китайските партньори“, разказа областният управител на Смолян. Въпреки намаляващия брой ученици в област Смолян, няма нито едно закрито училище или детска градина, уточни Недялко Славов. Усилено се работи и дейностите се извършват в срок по проекта за отваряне на ГКПП Рудозем-Ксанти на границата с Гърция, каза още той. Според областния управител на Смолян този най-важен за региона стратегически проект е ключов за икономическото му състояние.", "date": "2018.09.18", "title": "Недялко Славов, областен управител на Смолян: Самобитните традиции направиха Родопите предпочитана дестинация и през отминаващия летен сезон, въпреки честите природни бедствия в региона"}
{"url": "http://www.focus-news.net/news/2018/09/18/2568364/burgas-kontrolen-mach-mezhdu-voleybolniya-shampion-neftohimik-i-turskiya-grand-galatasaray-shte-se-sastoi-v-zala-mladost-na-20-septemvri.html", "text": "Контролен мач между волейболния шампион „Нефтохимик“ и турския гранд „Галатасарай“ ще се състои в зала „Младост“ на 20 септември. Това съобщиха от пресцентъра на  Община Бургас . Мачът е в четвъртък от 18.30 часа. Входът е свободен. \r\nТурците гостуват в Бургас по покана на „Нефтохимик 2010“, който се подготвя за новия сезон в Суперлигата. Нашите трябва да защитават златния си требъл от миналия, когато триумфираха като шампиони, носители на купата и на суперкупата на България. \r\nВ отбора, воден от треньора Найден Найденов личат имената на няколко нови попълнения. Сред тях са двама волейболисти от Русия – 203-сантиметровият диагонал Дмитрий Яковлев и 200-сантиметровият посрещач Савелий Поздняков. Другите нови в бургаския тим са разпределителят Любомир Агонцев, посрещачът Александър Симеонов, центърът Стоян Самунев и либерото Мартин Иванов. Към отбора, след края на Световното първенство, което се провежда в момента в България и Италия ще се присъедини и националът Теодор Салпаров. \r\nНа 6 октомври „Нефтохимик 2010“ ще играе срещу „Монтана“ за определяне на носителя на Суперкупата на страната. Мачът ще е на неутрален терен, най-вероятно в Стара Загора. \r\nНа 10 октомври бургаските волейболисти гостуват на първенеца на Босна „Младост“ Бръчко. Срещата е от първия квалификационен кръг от Шампионската лига. Ответният двубой е на 16 октомври от 19.00 часа в зала „Младост“.", "date": "2018.09.18", "title": "Бургас: Контролен мач между волейболния шампион „Нефтохимик“ и турския гранд „Галатасарай“ ще се състои в зала „Младост“ на 20 септември"}
{"url": "http://www.focus-news.net/news/2018/09/18/2568348/cnn-siriyskata-pvo-e-svalila-ruskiya-voenen-samolet-kray-latakiya.html", "text": "Руски военен самолет Ил-20 с 14 военниослужещи на борда е свален по погрешка от сирийската противовъздушна отбрана, след като обекти в Латакия са били подложени на въздушни удари от израелските Военновъздушни сили, твърди неназовано официално лице от САЩ, запознато с инцидента, предава  CNN . \r\nИзточникът е заявил, че правителствените зенитни батареи всъщност са се опитвали да спрат бараж от израелски ракети. Второ неназовано официално лице е потвърдило, че Израел е осъществил атаката срещу сирийските правителствени обекти. \r\nСлед като израелските самолети са изстреляли неуточнен брой ракети към Латакия, където са основните военни бази на руснаците в Сирия, включително самолетите, сирийската ПВО е открила интензивен огън и, според твърдението на американската страна, самолетът е ударен. \r\nСАЩ са разбрали за инцидента, след като сирийските сили са разпространили съобщение за спешно издирване по международните честоти. След това Вашингтон е получил директно съобщение от друга страна за вида на самолета и обстоятелствата около инцидента. Източникът не е пожелал да идентифицира за коя точно страна става дума, но е много вероятно Русия да е единствената, която е знаела точно какъв самолет е свален, пише медията. \r\nГоворител на Пентагона е заявил пред CNN, че ракетите на са изстреляни от ВС на САЩ, но не е разкрил кой е зад атаката. От Силите за отбрана на Израел също не са пожелали да коментират случая. \r\nПо думите на неназования източник на американската медия, военният самолет е свален от система за ПВО, която руснаците са продали на сирийците преди няколко години. Сирийската мрежа за ПВО в западната част на страната е оборудвана с множество противовъздушни ракетни и радарни системи, е отбелязал той.  \r\nПревод и редакция:", "date": "2018.09.18", "title": "CNN: Сирийската ПВО е свалила руския военен самолет край Латакия"}
{"url": "http://www.focus-news.net/news/2018/09/18/2568341/tass-ruski-il-20-s-14-voenni-na-borda-izchezna-nad-sredizemno-more-dokato-izrael-nanasyashe-udari-po-obekti-v-latakiya.html", "text": "Руски военен самолет Ил-20 с 14 военнослужещи на борда изчезна над Средиземно море по време на атаките на израелски изтребители F-16 по обекти в сирийската провинция Латакия. Съдбата на екипажа все още не е известна, съобщиха във вторник пред журналистите от Министерството на отбраната на Русия, предава  ТАСС. \r\n„На 17 септември около 23:00 часа московско време (съвпада с българското) при завръщане към базата Хмеймим над акваторията на Средиземно море, на 35 километра от крайбрежието на Сирия, прекъсна връзката с екипажа на руски самолет Ил-20“, заявиха от ведомството. От там уточняват, че „отметката на Ил-20 на радарите за управление на авиацията е изчезнала по време на атаката на четири израелски самолета F-16 по сирийски обекти в провинция Латакия“. \r\nОт руското военно министерство заявиха, че радиолокационните прибори за контрол на въздушното пространство са фиксирали изстрелване на ракети от намиращата се в този район френска фрегата Auvergne. \r\nОт ведомството отбелязват, че на борда са се намирали 14 военнослужещи, чиято съдба е неизвестна. Също така в съобщението се казва, че командването на руската авиобаза Хмеймим е организирало операция по търсене и спасяване. \r\nПревод и редакция:", "date": "2018.09.18", "title": "ТАСС: Руски Ил-20 с 14 военни на борда изчезна над Средиземно море, докато Израел нанасяше удари по обекти в Латакия"}
{"url": "http://www.focus-news.net/news/2018/09/18/2568356/kyustendil-okrazhnata-prokuratura-raboti-po-sluchaya-sas-smartta-na-10-godishnoto-momche-v-kvartal-zapad.html", "text": "Окръжната прокуратура работи по случая със смъртта на 10-годишното момче в асансьор в квартал „Запад”. Това съобщи за  Радио „Фокус” – Кюстендил  Марияна Сиракова, говорител на Окръжна прокуратура – Кюстендил. По думите ѝ е образувано досъдебно производство за причинена смърт. До момента няма резултати от аутопсията. Изчаква се заключението на медиците. \r\nВенцеслав ИЛЧЕВ", "date": "2018.09.18", "title": "Кюстендил: Окръжната прокуратура работи по случая със смъртта на 10-годишното момче в квартал „Запад”"}
{"url": "http://www.focus-news.net/news/2018/09/18/2568365/blagoevgrad-marko-mendosab-ot-whitesnake-shte-bade-spetsialen-gost-na-balkanskiya-rok-festival-v-selo-dabrava.html", "text": "Броени дни остават до най-очакваното рок събитие за Благоевград - The Brava Balkan Fest. Това съобщиха от пресцентъра на  Община Благоевград . За четвърта поредна година в село Дъбрава ще звучат световноизвестни групи, музиканти познати на цял свят. На 21 и 22 септември пред кметството в село Дъбрава жители и гости на областния център ще бъдат част от vol.4 на Балканския рок фестивал, който отново ще бъде безплатен. \r\nМарко Мендоса, рок легендата, басистът на неостаряващите Whitesnake, ще се качи на сцената в селото. Той е и големият хедлайнер на тазгодишното издание на фестивала. Марко Мендоса е с богата автобиография и освен басист на „Уайтснейк“, той свири и с \"Тин Лизи\", както и с изключителните The Dead Daisies. Мендоса ще изненада феновете с авторски парчета, неща от авторския си албум, който носи силното име Viva La Rock. Той ще представи албума си на 22 септември, като неговите изпълнения ще закрият и изданието на The Brava Balkan Fest 2018.  \r\nНа сцената, за добрите емоции и запомнящото изживяване ще се погрижат сънародниците ни от The Lefties. Те ще се качат на сцената на 21 септември от 19:00 часа. След тях, за настроението на меломаните ще се грижат гърците от The Bullets, които повече от час ще забиват на сцената в Дъбрава. Първият ден от The Brava Balkan Fest ще приключи с изпълненията на Last Expedition, които идват от Македония. Вторият ден от фестивала - 22 септември, ще бъде за Wasted generation и изключителните сърби от Hadzi Prodane Duse и SaintsNSinner.  \r\nПо традиция The Brava Balkan Fest ще даде възможност за изява на две млади рок банди, с които ще започнат концертите в двете фестивални вечери.  \r\nДецата от Благоевград ще могат да получат първите си уроци по китара и барабани от професионални учители директно на сцената, където Rockschool София и Мелина Крумова ще организират музикални работилници напълно безплатно в часовете от 10.00 часа до 15.00 часа. Изненади ще има и за любителите на планинското колоездене, и конната езда.  \r\nФестивалът се организира от \"Асоциация за европейско развитие на българското село\" с подкрепата на Община Благоевград и Фондация Америка за България.", "date": "2018.09.18", "title": "Благоевград: Марко Мендосаб от Whitesnake ще бъде специален гост на Балканския рок фестивал в село Дъбрава"}
{"url": "http://www.focus-news.net/news/2018/09/18/2568367/sofiyska-rayonna-prokuratura-zadarzha-za-72-chasa-sina-na-dimitar-vuchev-dembi-za-grabezh-i-krazhba-na-avtomobil.html", "text": "Софийска районна прокуратура задържа за 72 часа сина на Димитър Вучев – Демби за грабеж и кражба на автомобил. Това съобщиха от пресцентъра на  Прокуратура на Република България . М. Вучев е на 21 години и е привлечен към наказателна отговорност за това, че: \r\n- около 17.00 часа на 14 септември 2018 г. в София в кв. „Симеоново“, на кръстовището на ул. „Митрополит II Зографски“ и ул. „Синьо лято“, противозаконно е отнел автомобил марка „Шкода“, модел „Фабия“, (оборудван за нуждите на такси), от владението на Р. Ш., без негово съгласие, с намерение да го ползва, като отнемането е извършено чрез използване на техническо средство – оригинален ключ и е последвала повреда на превозното средство – счупване на странично дясно огледало и вдлъбнатина на задния десен калник. Впоследствие автомобилът е оставен от Вучев без надзор, като е намерен на 17 септември 2018 г. в гр. София, жк. „Ст. град“, на паркинга на спортна зала „Христо Ботев“. \r\nВучев е привлечен към наказателна отговорност и за извършен от него грабеж, а именно: \r\n-около 16.55 часа на същата дата – 14 септември 2018 г., в гр. София, кв. „Симеоново“, на кръстовището на ул. „Митрополит II Зографски“ и ул. „Синьо лято“, е отнел чужди движими вещи – сумата от 25.00 лева, от владението на Р. Ш., с намерение противозаконно да ги присвои, като е употребил за това заплашване – казал на пострадалия със заплашителен тон – „Давай парите!“ и сила – впоследствие издърпал парите от ръцете на пострадалия. \r\nПредвид високата обществена опасност на деянията и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 19 септември 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.09.18", "title": "Софийска районна прокуратура задържа за 72 часа сина на Димитър Вучев – Демби за грабеж и кражба на автомобил"}
{"url": "http://www.focus-news.net/news/2018/09/18/2568366/shumen-blizo-2-000-uchastnitsi-shte-se-vklyuchat-v-karnavala-na-plodorodieto-v-grada.html", "text": "Близо 2 000 участници ще се включат в Карнавала на плодородието в Шумен, предаде репортер на  Радио Фокус - Шумен . Организацията за 10-ото издание на проявата, която ще се състои от 28 до 30 септември, представи на брифинг Найден Косев,  \r\nзаместник-кмет на Шумен. В карнавалните дефилета ще се представят 57 групи от региона, както и фолклорни групи от Петровац, Сърбия, Струмица, Македония и др. В дните на Карнавала на плодородието ще се представят 24 читалища от областта, 17 детски градини, пет училища, художествени групи, ансамбли и школи от Шумен. 30 групи ще участват в кулинарна изложба базар на 30 септември. Ще бъдат подредени ястия и гозби на повече от 100 маси. Новост в карнавални те дни е мащабният концерт в зала Арена \"Шумен\" с участието на художествени състави и групи от Шумен, завоювали значими награди. \r\nИвелина ИВАНОВА", "date": "2018.09.18", "title": "Шумен: Близо 2 000 участници ще се включат в Карнавала на плодородието в града"}
{"url": "http://www.focus-news.net/news/2018/09/18/2568357/prezidentat-rumen-radev-zakonnostta-ne-e-usluga-koyato-pravovata-darzhava-predostavya-na-grazhdanite-a-neobhodimo-uslovie-za-neynoto-sashtestvuvane.html", "text": "Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Административнопроцесуалния кодекс (ЗИД АПК). Това съобщиха от  прессекретариата на държавния глава . \r\nПубличността на съдебните заседания е толкова съществен принцип на правораздаването, че е прогласен в чл. 121, ал. 3 от Конституцията. Правото на всеки човек на публично разглеждане на неговото дело е изрично посочено във Всеобщата декларация за правата на човека, в Международния пакт за граждански и политически права, в Конвенцията за защита правата на човека и основните свободи. С предложените промени този основен принцип за публичност и прозрачност се превръща в изключение. Поради това § 55 ЗИД АПК, който въвежда принципа на закрити заседания по дела, подсъдни на тричленни състави на Върховния административен съд като втора инстанция, не съответства на Конституцията и на посочените международни договори.  \r\nДържавният глава оспорва въведените правила за родовата и местната подсъдност по административни дела. Тези правила създават препятствия пред правораздаването за гражданите и организациите и не осигуряват по-лесен, по-бърз и по-евтин достъп до правосъдие. Поради това те не съответстват на принципа на правовата държава и на правото на защита. \r\nВ искането се подчертава, че видът и размерът на съдебните такси са част от гаранциите за достъп до правосъдие и за пълноценно реализиране на правото на защита. Размерите на таксите по § 57, 61 и 67 ЗИД АПК не са съобразени с чл. 60, ал.1 от Конституцията, тъй като не съответстват на социално-икономическите условия, на равнището на доходите и на инфлационните процеси в страната. При съпоставка на размера на простите такси до и след приемането на ЗИД АПК се установява, че увеличението им е 14 пъти за физически и юридически лица и 74 пъти за юридическите лица с нестопанска цел. Те ще затруднят обжалването на административните актове от гражданите и юридическите лица, а оттам и конституционно прогласеното право на защита.  \r\nВъвеждането с § 57 ЗИД АПК на пропорционални такси върху „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване.  \r\nПравото на оспорване на административен акт, както и правото на касационно оспорване на първоинстанционно съдебно решение, са средства за защита на гражданите и юридическите лица срещу порочен държавен юридически акт. Премахването на касационната инстанция в съдебните производства по административни дела отслабва тази защита, което е недопустимо, когато става въпрос за конституционно прогласени права. По тези съображения в искането се оспорва премахването на касационната инстанция в Закона за достъп до обществена информация, Закона за социалното подпомагане, Закона за семейните помощи за деца, Кодекса за социално осигуряване, Закона за правната помощ, Закона за опазване на земеделските земи и в Данъчно-осигурителния и процесуален кодекс.  Пълният текст на искането на президента на Република България Румен Радев до Конституционния съд на Република България за установяване на противоконституционност на разпоредби от Закона за изменение и допълнение на Административнопроцесуалния кодекс e публикувано на интернет-страницата на президентската институция -", "date": "2018.09.18", "title": "Президентът Румен Радев: Законността не е услуга, която правовата държава предоставя на гражданите, а необходимо условие за нейното съществуване"}
{"url": "http://www.focus-news.net/news/2018/09/18/2568369/bchk-organizira-praznik-v-yuzhniya-park-posveten-na-evropeyskiya-den-bez-zhertvi-ot-katastrofi-i-svetovniya-den-na-mira.html", "text": "По повод предстоящите Световен ден на мира и Европейски ден без жертви от катастрофи, Българският червен кръст организира празник в Южния парк (Голямата поляна) от 10.00 часа на 19 септември 2018 г. Това съобщиха от пресцентъра на  БЧК . По инициатива на младежите – доброволци, от Столичната червенокръстка организация, под мотото „Заедно за мира“, за пета поредна година над 500 деца в предучилищна и начална училищна възраст от столичните училища ще покажат своите умения в различни занимателни игри, арт работилници и демонстрации по първа долекарска помощ.  \r\n19 септември е обявен и за Европейски ден без загинали на пътя и водещите инициативи ще бъдат свързани с безопасното поведение на улицата, със спазването на пътните знаци и правилата за движение от децата. Малчуганите ще имат възможност да се срещнат и да разговарят с представители на Пътна полиция, на Спешна помощ, на Пожарна безопасност и да разгледат автомобил за мисии на Военномедицинската академия.", "date": "2018.09.18", "title": "БЧК организира празник в Южния парк, посветен на Европейския ден без жертви от катастрофи и Световния ден на мира"}
{"url": "http://www.focus-news.net/news/2018/09/18/2568370/", "text": "Извънредният временно поверен в делата на Руската Федерация в Република Македония Сергей Баздникин в понеделник е предал акредитивните си писма на македонския министър на външните работи Никола Димитров, пише  електронното издание на вестник „Денешен“ . \r\n„Пожелавам успех в изпълнението на отговорната функция на посланик Баздникин“, заяви Димитров, като подчерта, че Македония е стратегически ориентирана към евроатлантическа интеграция, но придава значение на бъдещото развитие на отношенията с Русия и на интензифицирането на сътрудничеството между двете страни във всички сфери от взаимен интерес, се казва в съобщение от македонското външно ведомство. \r\n„Денешен“ отбелязва, че Баздникин идва на мястото на Олег Шчербак, който беше посланик на Русия в Македония от 2010 година досега. \r\nПревод и редакция:", "date": "2018.09.18", "title": "„Денешен“ (Македония): Новият руски посланик в Скопие връчи акредитивните си писма на външния министър"}
{"url": "http://www.focus-news.net/news/2018/09/18/2568374/blagoevgrad-223-rasteniya-kanabis-sa-otkriti-pri-proverka-v-mestnostta-kalinska-cheshma-kray-petrich.html", "text": "223 растения канабис са открити при проверка в местността Калинска чешма край Петрич. Това съобщиха от  ОДМВР - Благоевград . Проверката е извършена от полицейски служители на РУ - Петрич на 17 септември 2018 г. В обезлесен участък на Държавен горски фонд в местността Калинска чешма в землището на град Петрич са намерени засадени около 223 бр. тревисти растения. След направен полеви тест, същите са реагирали положително на канабис с общо тегло около 1 338 килограма. За случая е уведомена РП - Петрич. Образувано е досъдебно производство.", "date": "2018.09.18", "title": "Благоевград: 223 растения канабис са открити при проверка в местността Калинска чешма край Петрич"}
{"url": "http://www.focus-news.net/news/2018/09/18/2568372/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за проведената на територията на община Пещера кампания „Да почистим България заедно“. Какви са резултатите от почистването в общината и има ли още нерегламентирани сметища ще коментираме със Стоян Йовчев, експерт в общинската администрация. С кмета на Пещера Николай Зайчев ще разговаряме за проведените културни инициативи през летните месеци, за новините проекти и за дейността на Общината. В предаването ще научите и за нов проект на библиотеката към читалище „Развитие“ в Пещера за закупуване на нови книги. Повече за него ще ни разкаже Мария Златкова, председател на читалището. Телефоните за връзка със студиото са 0885 606692 и 034 420020.", "date": "2018.09.18", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/09/18/2568371/dobrich-25-zamarseni-mesta-v-grada-sa-pochisteni-v-ramkite-na-kampaniyata-da-pochistim-balgariya-zaedno-2018-godina.html", "text": "Община Добрич и тази година се включи активно в кампанията „Да почистим България заедно – 2018 година“, която обедини институции и граждани в името на общия стремеж за по-добро място за живеене. Това съобщиха от пресцентъра на  Общината . 25 места, които бяха замърсени в Добрич вече са почистени и облагородени. Сред тях са стадионите в Градски парк „Свети Георги“ и дворните пространства в основите училища „Хан Аспарух“, „Н. Й. Вапцаров“ и „Васил Левски“. Повече от 150 деца от Детската футболна школа вложиха старание и труд, за да могат добричките стадиони да посрещат футболисти и фенове на футбола в добър вид. 1300 граждани се регистрираха в Община Добрич и почистиха своите междублокови пространства, както и прилежащите си площи. Фирмите в града също не останаха безучастни и доказаха своето отношение за начина, по който се грижат за своите отпадъци. През дните на кампанията съгласно условията сметопочистващата фирма „Еф Си Си България\" ЕООД извози натрупаните отпадъци като тази дейност е безплатна за Общината. На Регионалото депо в село Стожер са извозени 22.340 тона.  \r\nОбщина Добрич ще продължи да се включва и да инициира кампании, които целят да променят съзнанието на хората към местата, които обитават, за да ги превърнат в по-чисти и по-уютни.", "date": "2018.09.18", "title": "Добрич: 25 замърсени места в града са почистени в рамките на кампанията „Да почистим България заедно – 2018 година“"}
{"url": "http://www.focus-news.net/news/2018/09/18/2568373/yohanes-han-kam-hristiyan-mitskovski-referendumat-ne-e-moment-za-politicheski-igri.html", "text": "Европейският комисар по разширяването и политиката на добросъседство Йоханес Хан на среща с лидера на ВМРО-ДПМНЕ Християн Мицковски му е казал, че референдумът не е политическо събитие, нито е момент да се играят политически игри, предава  македонската агенция „Макфакс“ . \r\n„Казах това на всички. Важно е да се мотивират всички да участват в референдума и да реализират демократичното си право. Има лични чувства, но най-важното е да се участва. И чрез това да се покаже колко е важно решението. Искам, колкото е възможно повече граждани да участват на референдума, тъй като това е послание до ЕС“, заяви Хан. \r\nКомисарят заяви, че трябва да се направят реформите, тъй като трябва да се види какъв напредък ще има Македония за една година, а това няма да се оценява само през договора за името. \r\nПревод и редакция:", "date": "2018.09.18", "title": "Йоханес Хан към Християн Мицковски: Референдумът не е момент за политически игри"}
{"url": "http://www.focus-news.net/news/2018/09/18/2568368/dots-antoniy-galabov-politolog-rosen-zhelyazkov-otgovarya-na-kompetentsiyata-za-transporten-ministar-naprezhenieto-se-generira-vstrani-ot-kandidaturata.html", "text": "Росен Желязков отговаря на компетенцията за транспортен министър, но качествата му нямат отношение към стабилизирането на политическата обстановка. Това каза в интервю за сутрешния блок „Добро утро, България“ на  Радио „Фокус“  политологът доц. Антоний Гълъбов. Според него напрежението се генерира встрани от конкретната кандидатура. „Забавеното подписване на указа за освобождаване от длъжността глaвен секретар на МВР на Младен Маринов разкрива опити чрез процедурни средства да се повлияе на политическия процес“. Политологът изрази опасения, че това е част от политическата линия, по която се движи президентът Радев – остра реторика срещу управлението и множество изявления, които нямат отношение към президентската институция. „В публичното пространство се налага тезата, че президентът е морален коректив на управлението. Всеки, който прочете Конституцията може да разбере, че там подобна функция президентът няма. Ангажиментите на държавния глава са в различни сфери и отвъд външните изяви. Президентът има много конкретни ангажименти, свързани с кадровата политика, но не и в този случай. Обратно – там, където има директни назначения от страна на президентската администрация липсва почти всякаква прозрачност за начина на подбиране на тези хора“, коментира Антоний Гълъбов. Той добави, че няма принципна позиция на президента, че всяко назначение или освобождаване от пост трябва да преминава през определена процедура. „Причината е, че самата администрация на президента не винаги спазва това“, уточни политологът. По думите на Гълъбов при назначаване на нов главен секретар на МВР държавният глава би имал възможност да изрази отношение, но не и при освобождаването от поста, когато това се случва ли лична молба на лицето.", "date": "2018.09.18", "title": "Доц. Антоний Гълъбов, политолог: Росен Желязков отговаря на компетенцията за транспортен министър, напрежението се генерира встрани от кандидатурата"}
{"url": "http://www.focus-news.net/news/2018/09/18/2568363/viktor-orban-ungariya-ne-e-nito-tranziten-pat-nito-bezhanski-lager.html", "text": "Миграционният проблем не е партиен въпрос, а приоритет за страната, заяви премиерът на Унгария Виктор Орбан пред депутатите в понеделник, първият ден от есенната сесия на местния парламент, пише  електронното издание Hungary Journal . \r\nМинистър-председателят заяви, че е „историческа грешка“ от страна на „европейския елит“ това, че се е „провалил да запази Великобритания в Съюза и да задържи мигрантите извън него“. По думите на Орбан, тези които се борят срещу имиграцията са под „постоянна атака“, един елемент от която е бил доклада на Саргентини, одобрен от Европейския парламент миналата седмица. \r\n„Документът бе изготвен срещу Унгария, а не срещу унгарското правителство“, настоя Орбан, като добави, че текстът е пълен с „абсурди“ за антисемитизма в Унгария, освен другите проблеми. „В центъра на съвременния антисемитизъм всъщност е Брюксел, откъдето се финансират антиизраелските политически операции“, посочи унгарският лидер. \r\nБудапеща няма да отстъпи правото си да контролира границите, добави Орбан. „Няма да допуснем някой да вземе и една йота от правата ни да контролираме границите си“, категоричен бе той, като поясни, че унгарците „имат повече умения да контролират границата от всеки в Брюксел“. Премиерът настоя, че унгарските гранични полицаи са „не само професионалисти, но и патриоти“, които са положили клетва да защитават страната и „това е нещо, което парите не могат да купят“. \r\nОрбан продължи с това, че „Брюксел не цели да защити границите на Европейския съюз, а да установи приемна служба, която да менажира имиграцията, а не да я спре“. „Унгария нито е транзитен път, нито бежански лагер; ако искаме да се смесим с други култури и цивилизации ние първо ще проведем консултации“, отбеляза той и добави, че няма да насажда „тази идея на унгарския народ“. \r\nЩо се отнася до „националните работи“, опозиционните партии не трябва никога да гласуват срещу Унгария, подчерта Орбан. Той заяви, че на парламентарните избори преди пет месеца народът е решил да даде своето доверие на правителството и му е дал зелена светлина да продължи със своите семейни, икономически и национални политики, както и да продължи да предприема действия срещу миграцията. „Ако не искат да останете заседнали в миналото, съсредоточени върху едни и същи неща, можете да последвате народа“, каза премиерът на опозиционните депутати. \r\n„Унгария гради икономика, основана на труда, а не на социалните помощи“, обясни премиерът, когато се обърна към икономическите въпроси. „Когато има работа, има всичко“, смята той. \r\nВ тази връзка той представи данни, според които унгарската икономика е създала 800 хиляди работни места от 2010 година насам, 600 хиляди от които са в частния сектор. Заплатите се увеличават 65 месеца поред, добави той. През второто тримесечие на тази година унгарската икономика е нараснала с 4,8%, което е два пъти повече от средното за ЕС, посочи унгарският лидер. \r\nОрбан увери, че правителството му ще изпълни обещанието си да направи Унгария страна, в която си струва да работиш и да отглеждаш деца. Премиерът е уверен, че Унгария един ден ще е сред петте „най-добри и устроени“ страни в Съюза. \r\nПревод и редакция:", "date": "2018.09.18", "title": "Виктор Орбан: Унгария не е нито транзитен път, нито бежански лагер"}
{"url": "http://www.focus-news.net/news/2018/09/18/2568375/pazardzhik-premahnati-sa-nereglamentiranite-smetishta-v-kvartalite-lukovitsa-i-pirin-v-peshtera.html", "text": "Премахнати са нерегламентираните сметища в кварталите „Луковица“ и „Пирин“ в Пещера по време на Кампанията „Да изчистим България заедно“. Това съобщи за  Радио „Фокус“ – Пазарджик  Стоян Йовчев, експерт в Общината. Сметищата се намират в района на циганската махала и са проблем през последните години, въпреки че са поставени кофи за смет и в двата квартала. „Над 100 бяха доброволците, които се включиха в почистването в община Пещера. Отпадъците бяха извозени на Регионално депо с транспортни средства на ОП „Чистота и поддържане на общинската инфраструктура“, уточни Йовчев. Той допълни, че преди началото на новата учебна година са почистени районите около училищата и детските градини в община Пещера. \r\nАлбена ЖИЛЕКОВА", "date": "2018.09.18", "title": "Пазарджик: Премахнати са нерегламентираните сметища в кварталите „Луковица“ и „Пирин“ в Пещера"}
{"url": "http://www.focus-news.net/news/2018/09/18/2568377/premierat-boyko-borisov-finansovata-stabilnost-obiknoveno-se-otsenyava-sled-vreme.html", "text": "Финансовата стабилност е нещо, което обикновено се оценява след време. Това каза премиерът Бойко Борисов, който присъства на бизнес закуска с членовете на Американската търговска камара, предаде репортер на  Агенция „Фокус“.   \r\n„Изкушенията на популистите да се харчат парите са във всяка една държава. Ние избрахме друг модел – само преди няколко месеца с 2, 4 милиарда намалихме външния дълг и в момента той е около 24%. Сред първите държави в Европа сме. Сиреч поколенията след нас имат 24% дълг. САЩ знаете колко имат – много пъти по толкова. БВП расте и тенденциите са трайни, защото все повече инвестициите са в заводи, предприятия, производство“, посочи премиерът.  \r\n„Моите политически опоненти могат да заподозрат Българо-американската камара, че  работи за нас. Американските инвестиции са два пъти повече от официалните данни. Може само да ни радва, че САЩ вече са 6-и по инвестиции в България и, че бизнес климатът е такъв, че все повече стават. Само преди няколко месеца в Разград открихме един огромен завод заедно с посланика“, отбеляза Борисов.  \r\n„За публиката обикновено  е по-интересно, ако има нещо жълто, скандално. Вчера гледам и се учудвам – по най-гледаните национални телевизии, в най-гледаното време излиза човек, който говори срещу мен, срещу правителството и накрая завършва със свободата на словото. Ама то, ако има нещо върху свободата на словото, ти няма да си по телевизията, няма да говориш няколко минути каквото си искаш. От там отива в другата национална телевизия и изговаря същото. Какво трябва да се направи повече за свободата на слово? И това е всеки ден. Какво да направим повече, как повече хора да го чуят?  Това е парадокс – накрая завършват той е срещу свободата на словото. Как говориш тогава?“, коментира още Борисов.", "date": "2018.09.18", "title": "Премиерът Бойко Борисов: Финансовата стабилност обикновено се оценява след време"}
{"url": "http://www.focus-news.net/news/2018/09/18/2568376/dobrich-obshtina-kavarna-se-vklyuchva-v-blagotvoritelnata-kampaniya-az-vyarvam-i-pomagam-s-plastmasovi-kapachki.html", "text": "Община Каварна се включва в благотворителната кампания „Аз вярвам и Помагам с пластмасови капачки“. Това съобщиха от пресцентъра на  Общината . Всеки може да бъде съпричастен към кампанията „Аз вярвам и Помагам с пластмасови капачки“, като донесе събраните си пластмасови капачки в сградата на Община Каварна от 19 септември до 28 септември. \r\nСъбраните капачки ще се превозят с общински транспорт до Катедрален храм-паметник „Успение Богородично“ - град Варна на 29 септември, когато ще се проведе празникът на рециклирането „Аз вярвам и Помагам“. \r\nСъбраните капачки от кампанията ще бъдат предадени за рециклиране, а със събраните средства ще бъдат закупени медицински апарати за новородени бебета в АГ болница „Проф. д-р Димитър Стаматов“ Варна и МБАЛ „Св. Анна“ - Варна.", "date": "2018.09.18", "title": "Добрич: Община Каварна се включва в благотворителната кампания „Аз вярвам и Помагам с пластмасови капачки“"}
{"url": "http://www.focus-news.net/news/2018/09/18/2568379/sport-tazi-vecher-balgariya-izliza-v-reshavasht-mach-sreshtu-svetovniya-shampion-polsha.html", "text": "Тази вечер от 20:40 във варненската зала „Конгресна“ националният отбор излиза срещу световния шампион Полша в последен мач от група D на Мондиала, който се провежда у нас и в Италия. Срещата е решаваща за начина, по който България ще влезе във втората фаза от първенството в София. При победа с 3:0 или 3:1 „лъвовете“ ще имат доста по-сериозни шансове да попаднат сред първите 6 на първенството, а загубата ще ни прати в далеч по-трудна група. В исторически план балансът между отборите е 29:22 победи за нашите, но в последният мач губим от поляците с 1:3 в среща от Лигата на нациите.", "date": "2018.09.18", "title": "Спорт: Тази вечер България излиза в решаващ мач срещу световния шампион Полша"}
{"url": "http://www.focus-news.net/news/2018/09/18/2568378/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Само преди ден официално бе поставено началото на новата учебна година в школата в цялата страна. Свищов е един от малкото градове у нас, където ремонтите на училищата и детските градини приключиха успешно преди първия учебен звънец. Повече за това какво бе направено в учебните институции в Свищов през летните месеци ще чуете в минутите на предаването „Добре дошли в Свищов“ на  Радио „Фокус“ – Велико Търново  от Анелия Димитрова, зам.-кмет на Община Свищов. Преди това обаче ще отделим внимание и на друг вид мащабни реконструкции, които текат в общината. Става въпрос за ремонтите, финансирани по програма „Региони в растеж“, които обхващат не само града, но и други населени места. За тях ще ни разкаже кметът на Свищов Генчо Генчев. Последната част на предаването ще посветим на един двоен празник, който бе отбелязан в Свищов. Дневният център за деца с увреждания в града навърши 10 години от създаването си. Повече за празника ще чуете малко по-късно. \r\nВодещ на предаването днес е Надежда Кръстева. Телефонът за връзка със студиото е 0885 303 375.", "date": "2018.09.18", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/09/18/2568361/babh-signalizira-prokuraturata-za-organizirano-protivodeystvie-sreshtu-veterinarnite-vlasti-v-bolyarovo.html", "text": "Българската агенцията по безопасност на храните (БАБХ) изпрати писмо до главния прокурор Сотир Цацаров във връзка с организираното противодействие срещу ветеринарните власти в град Болярово, където беше констатирана чума по дребните преживни животни през юли. Това съобщиха от пресцентъра на  БАБХ . Вече втори месец собствениците на местна ферма и техни съмишленици не допускат специалистите на територията на стопанството, като по този начин ги възпрепятстват да ликвидират огнището на заразата и да спрат разпространението на инфекцията.  \r\n„Адекватните мерки налагат унищожаване на всички дребни преживни животни в обекта в Болярово, основно почистване и дезинфекция“, заявява изпълнителният директор на БАБХ д-р Дамян Илиев в писмо до главния прокурор Сотир Цацаров и министъра на правосъдието Цецка Цачева.  \r\nОт 18.07.2018 г. – датата на опита за връчване на протокола, доказващ наличието на заболяване на животните, до днес, на официалните ветеринарни лекари се отказва достъп до фермата и до животните по различни начини. „Това е едно от най-сериозните нарушения на Закона за ветеринарномедицинската дейност, водещо до невъзможност за гарантиране здравния статус на животните в страната и безопасността им за населението“, допълва д-р Илиев. В писмото до главния прокурор  изпълнителният директор на БАБХ моли да бъдат предприети действия, които да създадат възможност за прилагане на мерките за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти.  \r\nЗаболяването във фермата в Болярово беше открито при изследването на стадата в 10-километровата зона около село Воден, където бе констатирана чума по дребните преживни животни за първи път и в България, и в Европейския съюз. Пробите от стопанството бяха изследвани, а получените резултати - потвърдени в референтната за ЕС лаборатория в Монпелие, Франция. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителният директор на БАБХ д-р Дамян Илиев фермата в Болярово беше обявена за огнище на чума по дребните преживни животни. \r\nСлед ликвидирането на огнището в село Шарково единственият източник на заразата остава фермата в Болярово. Стопаните ѝ Христо Христов, синът му Тодор и снаха му Ана обаче твърдят пред медиите, че животните са здрави, въпреки получените и потвърдени лабораторни резултати за наличие на заразното заболяване. Междувременно, на 14 септември Ана Петрова подава два сигнала – в Областната дирекция по безопастност на храните – Ямбол и на телефон 112, че в стадото ѝ са умрели животни. До 15 септември издъхналите овце са 8. Стопанката отрича смъртта им да се дължи на чума. Твърди, че става дума за преяждане.  \r\n„Предвид вече констатираното заразно заболяване за мен няма съмнение, че смъртността се дължи на неговата проява. В борбата със заразните болести по животните, особено с тези, класифицирани от международните организации като особено опасни, времето за ликвидиране на огнищата е от изключително значение. По тази причина водещо е правото на обществото/бранша пред правото на индивидуалната личност или бизнес. Всяко забавяне може да нанесе непоправими щети на съответния бранш, селското стопанство и дори на икономиката на страната. Действия, подобни на видяните в Болярово, са заплаха за националната сигурност“, казва изпълнителният директор на БАБХ д-р Дамян Илиев в писмото си до главния прокурор.", "date": "2018.09.18", "title": "БАБХ сигнализира прокуратурата за организирано противодействие срещу ветеринарните власти в Болярово"}
{"url": "http://www.focus-news.net/news/2018/09/18/2568381/kardzhali-dvama-mazhe-sa-zadarzhani-za-nezakonen-prevoz-na-55-kub-m-darvesina.html", "text": "Двама мъже са задържани за незаконен превоз на 55 куб. м дървесина. Това съобщиха от  ОДМВР - Кърджали . Двамата мъже са на 27 и 40 години и са задържани в РУ - Кърджали. Полицаи установили тяхната съпричастност към транспортирането на незаконно добити от други 55 кубически метра черен бор в землището на село Долище. Дежурна оперативна група е извършила оглед на мястото на произшествието. Образувано е досъдебно производство и работата продължава разследващ полицай.", "date": "2018.09.18", "title": "Кърджали: Двама мъже са задържани за незаконен превоз на 55 куб. м дървесина"}
{"url": "http://www.focus-news.net/news/2018/09/18/2568380/katastrofa-mezhdu-dva-leki-avtomobila-e-stanala-patya-pazardzhik-plovdiv-do-razklona-za-selo-tsalapitsa-ima-postradali.html", "text": "Затруднено е движението по пътя Пазарджик - Пловдив в близост до разклона за село Цалапица поради тежка катастрофа, предаде репортер на  Радио „Фокус“ - Пазарджик . Катастрофирали са два леки автомобила, като са нанесени сериозни материални щети. Има пострадали при инцидента. На мястото има патрули на \"Пътна полиция\", които регулират трафика. Призовават се водачите да карат със съобразена скорост. \r\nРадослава МУРДЖЕВА", "date": "2018.09.18", "title": "Катастрофа между два леки автомобила е станала пътя Пазарджик - Пловдив до разклона за село Цалапица, има пострадали"}
{"url": "http://www.focus-news.net/news/2018/09/18/2568383/smolyan-neizvestni-litsa-sa-prodavali-baloni-palni-s-rayski-gaz-v-zlatograd.html", "text": "Неизвестни лица са продавали балони пълни с райски газ в Златоград. Това съобщиха от  Областна дирекция на МВР – Смолян . На 16 септември 2018 г. в РУ - Златоград е получена информация, че в Златоград неизвестни лица продават балони с упойващо вещество – така наречения „райски газ“.  При вдишване на този газ, същия действа като упойващо вещество и се използва като заместител на наркотично вещество, което застрашава живота и здравето на употребяващите. По случая се извършва проверка.", "date": "2018.09.18", "title": "Смолян: Неизвестни лица са продавали балони пълни с райски газ в Златоград"}
{"url": "http://www.focus-news.net/news/2018/09/18/2568382/plovdiv-zhena-e-zakarana-v-bolnitsa-sled-katastrofata-na-razklona-za-smetishteto-kray-tsalapitsa.html", "text": "Жена е закарана в болница след катастрофата на разклона за сметището край Цалапица. Това съобщи за  Радио „Фокус“ - Пловдив  говорителят на ОДМВР. Сигналът за произшествието е подаде към 9.20 часа. Ударили са се два автомобила. Пострадалата е шофирала единия от автомобилите, другият водач не е пострадал. Няма употреба на алкохол. Движението е леко затруднено, на място са служители на РУ – Стамболийски. \r\nЦветана ТОНЧЕВА", "date": "2018.09.18", "title": "Пловдив: Жена е закарана в болница след катастрофата на разклона за сметището край Цалапица"}
{"url": "http://www.focus-news.net/news/2018/09/18/2568385/stara-zagora-uchenitsite-ot-13-ou-sv-paisiy-hilendarski-zapochnaha-novata-uchebna-godina-v-krasivi-klasni-stai-i-foayeta.html", "text": "Учениците от Тринадесето основно училище „Св. Паисий Хилендарски” в Стара Загора започнаха новата учебна година в красиви класни стаи и фоайета. Това съобщиха от пресцентъра на  Община Стара Загора . В училището се работи по проект „Обичам моето училище” на английската благотворителната организация „ЛайтСорс”. Целта на проекта е да подкрепи образованието, да подобри и осигури комфортна и релаксираща учебна среда, да повиши реализацията на креативния потенциал и осъзнатост на децата чрез декорация. Нейната мисия е да подобри училищната среда, като дарява артистичен интериорен дизайн, който хармонизира с детското съзнание и стимулира децата да следват мечтите си.  \r\n„Всяка стая има свой дух: избран е цвят, който да подхожда с индивидуалния фототапет, изработен в зависимост от предмета, който се изучава в нея. А децата в началните класове се радват на вълшебни герои по стените. Върху тапетите има вдъхновяващи мисли, позитивни думички, послания и информация от учебния материал, които формират ценностите у подрастващото поколение“, каза директорът Иво Радков.  \r\nФоайетата на всички етажи са предвидени като място за почивка и отдих. Темата на всяко представя красотата на България. На първия етаж - слънчогледовите полета, на втория – цветята, на третия - Розовата долина и на четвъртия - планините. Върху фототапетите са  монтирани любопитни факти по различните теми. Вече са готови и специални кътове от цветя „чистачи” и билки в класните стаи и фоайетата, които да освежават въздуха. Предстои изграждането на киносалон и работилници, в които децата да придобиват различни умения. \r\n„Проектът беше посрещнат с много позитивизъм и ентусиазъм от учители, ученици и родители, които активно се включиха при боядисването и декорацията на цялата сграда. Всички ние, които сме част от това училище, сме убедени, че средата определя съзнанието. Ако сме в цветна и позитивна среда, ще бъдем цветни и позитивни. Ако ежедневно гледаме посланията от тапетите, те ще изградят правилна ценностна система и морал“, посочи директорът.", "date": "2018.09.18", "title": "Стара Загора: Учениците от 13 ОУ „Св. Паисий Хилендарски” започнаха новата учебна година в красиви класни стаи и фоайета"}
{"url": "http://www.focus-news.net/news/2018/09/18/2568390/sliven-60-godishen-peshehodets-e-zaginal-sled-kato-e-blasnat-ot-lek-avtomobil-na-patya-sliven-selo-samuilovo.html", "text": "60-годишен пешеходец е загинал, след като е блъснат от лек автомобил на пътя Сливен - село Самуилово. Това съобщиха от  ОДМВР - Сливен . Сигналът за инцидента е получен на 16 септември в 17.55 часа в РУ - Сливен. Лек автомобил „Рено Меган“, управляван от момиче на 18 години от град Сливен, е ударил пешеходец на 60 години от село Самуилово. Мъжът е починал. По случая е образувано досъдебно производство.", "date": "2018.09.18", "title": "Сливен: 60-годишен пешеходец е загинал, след като е блъснат от лек автомобил на пътя Сливен - село Самуилово"}
{"url": "http://www.focus-news.net/news/2018/09/18/2568386/burgas-vazstanoveno-e-dvizhenieto-po-pat--906-kableshkovo-burgas-pri-km-59.html", "text": "Възстановено е движението по път III-906 Каблешково - Бургас при км 59+500. Това съобщиха от пресцентъра на  Агенция „Пътна инфраструктура“ . Трафикът временно се осъществяваше в една лента поради пътнотранспортно произшествие.", "date": "2018.09.18", "title": "Бургас: Възстановено е движението по път III-906 Каблешково - Бургас при км 59"}
{"url": "http://www.focus-news.net/news/2018/09/18/2568391/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 101 см, а температурата на водата 23 градуса. Днес ще бъде предимно слънчево. Ще духа слаб до умерен източен вятър. Максималните температури ще са между 23° и 28°, в Свищов – 28°.", "date": "2018.09.18", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/18/2568389/pregled-na-osnovnite-temi-vav-varnenskiya-pechat.html", "text": "„Над 3000 първолаци прекрачиха училищния праг във Варна“ е заглавие от първа страница в днешния брой на варненския вестник  „Черно море“ . С много настроение, музика и хубави емоции стартира учебната година във Варна. Във всяко едно училище в морската столица се бяха постарали да превърнат първия учебен ден в истински празник за децата и младежите. Точно 3130 деца прекрачиха за първи път училищния праг в града за учебната 20182019 година, а общо учениците във варненските училища са 36 937. Развълнувани първокласници, спретнати по-големи ученици и усмихнати учители. „Проф. Стоян Маринов: С много и интересни събития удължаваме туристическия сезон“ е друга тема в изданието. „Летният туристически сезон още не е приключил\", каза в сутрешния блок на тв „Черно море“ проф. Стоян Маринов, член на Управителния съвет на Варненската туристическа камара. Средата на септември сме, много от хотелите ще работят до средата на октомври. Затова окончателни цифри ще има в края на ноември. Официална статистика можем да направим по данните на двете летища – Варна и Бургас. „Раздадоха 2000 стикера „Спри! Давам път на пешеходец!“ във Варна“, четем още в броя. На първия учебен ден 2000 стикера „Спри! Давам път на пешеходец“ бяха раздадени на две ключови кръстовища във Варна – на бул. „Цар Освободител“ с ул. „Ген. Колев“ и на бул. „Мария Луиза“ с „Осми приморски полк“. Организатори на инициативата са неправителствената организация „Карай умно, искам живот“ съвместно с община Варна. „Грипът няма да подрани, твърди експерт“ е друго заглавие в броя. „Първите случаи на грип се появяват в студените дни на годината – каза в сутрешния блок на тв „Черно море“ д-р Илиян Тодоров от Клиниката по инфекциозни болести към болница УМБАЛ „Света Марина“ във Варна. Обикновено през средата на декември, по-сериозен е подемът през януари, а епидемичният взрив идва февруари, за да изчезне през май. Затова СЗО смята, че в Северното полукълбо грипът започва от октомври и продължава през май. „Откриха кокаин и канабис в кръвта на шофьора, убил Мартин Чикалов“, допълва изданието. Съдебно-химическата експертиза, назначена от Окръжната прокуратура във Варна по досъдебното производство срещу 25-годишния неправоспособен водач Петър З., който причини смъртта на велосипедист при пътно-транспортно произшествие и избяга, е открила наличие на метаболит на тетрахидроканабинол и на бензоилекгонин в кръвните проби на обвиняемия. На стр. 5 в рубриката „Непознатата история“ е публикуван материал, озаглавен „До каква низка степен е паднала нравствеността у учащата се младеж“.", "date": "2018.09.18", "title": "Преглед на основните теми във варненския печат"}
{"url": "http://www.focus-news.net/news/2018/09/18/2568384/premierat-boyko-borisov-mladen-marinov-ne-iska-da-e-glaven-sekretar-a-ministar-kakto-ot-komandvasht-vvs-iskash-da-stanesh-prezident.html", "text": "Младен Маринов не иска да е главен секретар, а министър – както от командващ ВВС искаш да станеш президент. Това каза министър-председателят Бойко Борисов по време на срещата с членове на Американската търговска камара, предаде репортер на  Агенция „Фокус” . „Логиката ми е била, че когато един човек направи воляизявление, че не иска да е на дадения пост, съгласуването е формално”, заяви Борисов и допълни, че ако например посланик Ерик Рубин не иска да е на този пост, каквото и да се съгласува, той иска да си отиде и да стане министър. „Както от командващ ВВС искаш да станеш президент. Кой да те спре? По тази логика тогава можеше да не го освободим. Но главният секретар иска да стане министър. Какви мотиви да напишем? Моля, подпишете, защото той иска да стане министър. Добре, ще напишем това”, обясни премиерът и заяви, че по тази причина счита, че всичко е формално. „Затова взехме решение, приехме оставката на Министерски съвет и я изпратихме на президентството. Ако аз съм предложил един нов  главен секретар в този документ съм в тотална грешка.  Ние не сме предложили нов главен секретар, а казваме само – подпишете, за да може в четвъртък да стане министър и да спре политическата криза. Трима министри чакат да бъдат освободени. Това ми е била логиката”, каза още Бойко Борисов. По думите му никой не е подценен в случая. „Новият главен секретар ще бъде съгласуван и назначен при съгласие с президента”, поясни той. „Аз не мога да спра Младен Маринов да не иска да е главен секретар, ако президентът може да го спре. Но не формално като не му разписва, а да го убеди да остане. Има началници на кабинети, които работят с тези писма. Ако някой се е забавил, сгрешил или неточно попълнил  - извинете се, кажете, че не сте имали такъв умисъл”, заяви Борисов. „Казал съм на Парламентарните ни групи докато не се разпише указът да не го вкарваме, за да не предизвикваме втора буря. Когато президентът се убеди, че Младен Маринов не иска да е главен секретар и подпише указа, тогава кандидатурата му за министър на вътрешните работи ще бъде предложена в парламента. Е, аз ли водя война? С кое? Винаги съм уважавал институцията и хората в нея”, добави премиерът.", "date": "2018.09.18", "title": "Премиерът Бойко Борисов: Младен Маринов не иска да е главен секретар, а министър – както от командващ ВВС искаш да станеш президент"}
{"url": "http://www.focus-news.net/news/2018/09/18/2568393/izlozhbata-diplomatsiya-i-doblest-shte-bade-otkrita-v-natsionalniya-istoricheski-muzey-na-20-septemvri.html", "text": "На 20 септември 2018 г. в 11.00 часа в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България. Това съобщиха от пресцентъра на  Националния исторически музей . Съорганизатори са Националният исторически музей и Държавната агенция „Архиви“, със съдействието на Националната галерия. \r\nВ изложбата ще бъдат експонирани проектите и оригиналът на изключително рядко показвания  „Манифест”, с който княз Фердинанд І провъзгласява във Велико Търново през 1908 г. Княжество България за независимо Царство, великолепно изработен от Харалампи Тачев. \r\nПосетителите ще бъдат впечатлени от богато орнаментирания сребърен тубус и от резбованото дървено ковчеже с метален обков, в които се съхранява документа. Втори акцент в изложбата е Сребърната конституция на Българското царство от 1911 г., наречена така заради сребърния ѝ обков. \r\nЧрез дигитални изображения всеки може да се запознае по-подробно с част от съдържанието на важни документи, показани в изложбата. Посетителите за пръв път ще могат да се запознаят с оригинални документи, свързани с подготовката, обявяването и защитата на Независимостта.  \r\nСред тях са: Българо-турският протокол от 1909 г. за признаване  на Независимостта на България от Османската империя, Договорът между България и Компанията на Източните железници от същата година, Конвенцията за предоставяне на заем от Русия на България, шифровани телеграми от българското правителство до дипломатическите ни представители в чужбина.  \r\nИзящни по своята изработка са представените експонати: диплом на княз Фердинанд І като покровител на Балканското изложение в Лондон през 1907 г., фотоалбум, подарен на княз Фердинанд І от Софийското градско общинско управление по повод 20-годишнината от възшествието му на българския престол, „Поздравителен адрес“ до княгиня Елеонора по случай провъзгласяването й за почетен председател на Софийското благотворително дружество „Милосърдие“ от март 1908 г. и др. Показани са портрети на цар Фердинанд І, на Александър Малинов, на министри от кабинета на Демократическата партия, малкото огърлие на ордена „Светите равноапостоли Кирил и Методий“, възпоменателни кръстове и златни монети, отсечени по случай провъзгласяване на Независимостта на България. \r\nСпециални гости на събитието ще бъдат музикантите от Гвардейския представителен духов оркестър към Националната гвардейска част, които ще изпълнят военни маршове.", "date": "2018.09.18", "title": "Изложбата „Дипломация и доблест“ ще бъде открита в Националния исторически музей на 20 септември"}
{"url": "http://www.focus-news.net/news/2018/09/18/2568394/pazardzhik-trima-dushi-sa-postradali-pri-katastrofa-na-patya-za-selo-yunatsite.html", "text": "Трима души са пострадали при катастрофа на пътя за село Юнаците, съобщиха от  ОДМВР - Пазарджик . Сигналът за инцидента е получен в РУ - Пазарджик около 13.00 часа вчера. На мястото незабавно са изпратени екипи на полицията, пожарната и Спешна помощ. Полицаите установили, че 18-годишен младеж с инициали П.Т. е бил зад волана на микробус „Фиат“. Младежът загубил контрол над возилото, то излязло от платното и се блъснало в крайпътно дърво. От удара е пострадал освен шофьорът и возещите се до него Д.Т. на 27 години и 16-годишно момче, всичките от село Юнаците. Тримата са били транспортирани и настанени в МБАЛ - Пазарджик с различни травми и наранявания, без опасност за живота. На местопроизшествието е извършен оглед, образувано е дознание.", "date": "2018.09.18", "title": "Пазарджик: Трима души са пострадали при катастрофа на пътя за село Юнаците"}
{"url": "http://www.focus-news.net/news/2018/09/18/2568392/kitay-uvelichavaneto-na-mitata-vnese-neopredelenost-v-konsultatsiite-mezhdu-pekin-i-vashington.html", "text": "Решението на САЩ да увеличат вносните мита за китайски стоки внася неопределеност в двустранните търговски консултации, се казва в съобщение от Министерството на търговията на Китай, предава  РИА Новости. \r\nПрезидентът на САЩ Доналд Тръмп в понеделник обяви, че увеличава с 10% митата върху китайски стоки на стойност 200 милиарда долара, като решението ще влезе в сила на 24 септември, а от 1 януари митата ще нараснат до 25%. Американският държавен глава не изключи и трети етап на повишаване на ставките – върху стоки на стойност около 267 милиарда долара, ако Китй продължи да предприема ответни мерки. \r\n„Силната привързаност на американската страна към повишаването на митата внесе нова неопределеност в двустранните консултации“, се казва в заявилението. \r\nТърговското ведомство на Китай изрази надежда, че американската страна ще осъзнае възможните негативни последствия от такива действия и със своевременни „убедителни мерки ще внесе корекции в своето поведение“. \r\nРИА припомня, че миналата седмица официалният представител на Министерството на външните работи на Китай Ген Шуан заяви, че китайската страна е получила покана от САЩ за провеждане на нов рунд от преговори по търговските противоречия и приветства този ход от страна на Вашингтон. В същото време вестник The Wall Street Journal, като се позова на източници, запознати със ситуацията, съобщи, че Китай може да се откаже от участие в новия кръг от търговските преговори със САЩ, ако американците въведат допълнителни мита. \r\nПревод и редакция:", "date": "2018.09.18", "title": "Китай: Увеличаването на митата внесе неопределеност в консултациите между Пекин и Вашингтон"}
{"url": "http://www.focus-news.net/news/2018/09/18/2568395/inzh-svetoslav-glosov-api-terminalat-za-zakupuvane-na-el-vinetki-shte-raboti-s-debitni-i-kreditni-karti.html", "text": "Терминалът за закупуване на ел. винетки ще работи с дебитни и кредитни карти, с пари няма да може да се плаща на него. Това каза председателят на УС на Агенция „Пътна инфраструктура“ инж. Светослав Глосов по време на представяне на начина за купуване на електронна винетка за леките автомобили и превозните средства до 3.5 тона от терминал за самообслужване, предаде репортер на  Агенция „Фокус“ . „Знаете вече от 1 януари започва прилагането на електронната винетка. Тя ще замени хартиената. Над 500 ще бъдат терминалите, разположени по пътната инфраструктура, които ще могат да бъдат обслужвани на 8 езика. Както вече казах, терминалите ще бъдат разположени по пътните артерии на страната и граничните пунктове. Тези, за които, ползването на тази система с терминал е затруднение, ще могат да използват услугите на физически лица и да купуват винетки от бензиностанции, от областните пътни управления на АПИ и други места“, допълни той. „Системата, която „Капш“ разработва дава възможност за плащания и през мобилно приложение и уеб сървър. Този терминал ще работи с дебитни и кредитни карти, с пари няма да може да се плаща в него“, заяви още инж. Глосов.  \r\nЦветелин ДИМИТРОВ", "date": "2018.09.18", "title": "Инж. Светослав Глосов, АПИ: Терминалът за закупуване на ел. винетки ще работи с дебитни и кредитни карти"}
{"url": "http://www.focus-news.net/news/2018/09/18/2568396/haskovo-detsata-ot-tsentara-za-nastanyavane-ot-semeen-tip-za-detsa-bez-uvrezhdaniya-se-zavarnaha-ot-pochivka-v-planinata-koyato-obshtinata-im-osiguri.html", "text": "10-те деца от Центъра за настаняване от семеен тип за деца без увреждания (Защитеното жилище) се завърнаха от почивка в планината, осигурена от Община Хасково. Това съобщиха от пресцентъра на  Общината . Децата бяха на почивка в базата на Общината в „Петрово бърдо“. Те изказват искрената си благодарност към кмета на Хасково Добри Беливанов, към управители на ОП „Спорт и отдих“ Янка Ванева и управителя на почивната станция Диян Димов. По думите им това са хората, които са направили почивката им незабравима и са откликвали на всяко тяхно желание. Освен много забавления децата са се включили в приготвянето на храна, и по собствена инициатива са решили да почистят района около лагера. \r\n„Нашите деца никога не са били на почивка или лагер, това беше изключително преживяване за тях\", коментира управителят на центъра Андреана Бъчварова.", "date": "2018.09.18", "title": "Хасково: Децата от Центъра за настаняване от семеен тип за деца без увреждания се завърнаха от почивка в планината, която Общината им осигури"}
{"url": "http://www.focus-news.net/news/2018/09/18/2568397/evrodeputatat-petar-kurumbashev-predlagam-darzhavite-chlenki-da-reshavat-dali-da-imat-regulatoren-organ-po-mobilniya-paket-ili-ne.html", "text": "Предлагам държавите членки да решават дали да имат регулаторен орган по мобилния пакет или не. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност, предаде репортер на  Агенция „Фокус“  „Това, че премахваме задължението, не означава, че не трябва да го правят, а че им предоставяме свободата. Дали това функциониране на пазара да се остави на вече функциониращите органи на пазара или да се създава нов орган?“, попита Курумбашев. Той поясни, че преди време е установил, че този орган в България няма да работи. „Моите френски колеги казаха, че при тях има такъв, но той не е създаден заради европейска директива, а защото смятат, че е добре и че функционира. Как функционира е друг въпрос, защото във Франция няма монопол на една линия“, допълни още Курумбашев. Според него трябва да се остави свободата дали да има такъв орган или не. \r\nДеница КИТАНОВА", "date": "2018.09.18", "title": "Евродепутатът Петър Курумбашев: Предлагам държавите членки да решават дали да имат регулаторен орган по мобилния пакет или не"}
{"url": "http://www.focus-news.net/news/2018/09/18/2568398/smolyan-85-godishen-e-postradal-sled-katastrofa-v-selo-churka.html", "text": "85-годишен шофьор се е ударил с автомобила си в скат под пътя в село Чурка, съобщиха от  Областна дирекция на МВР – Смолян . Сигналът за инцидента е получен на 17 септември 2018 г. около 07.30 часа. Съобщено е за това, че в село Чурка, община Мадан, лек автомобил „ВАЗ 21061“ със смолянска регистрация, управляван от мъж с инициали Х. Л. Х. на 85 години от Мадан в следствие на прилошаване губи контрол върху автомобила си, излиза в ляво от пътното платно и се блъска в скат под пътя. В следствие на катастрофата е ранен водача, с порезна рана на дясната ръка и контузия на гръден кош. Мъжът е настанен е в МБАЛ - Мадан за наблюдение и лечение, без опасност за живота. Използвани са обезопасителни колани. Местопроизшествието е посетено от екип Пътна полиция“ и е взето отношение по Закона за движение по пътищата.", "date": "2018.09.18", "title": "Смолян: 85-годишен е пострадал след катастрофа в село Чурка"}
{"url": "http://www.focus-news.net/news/2018/09/18/2568399/sarajevo-times-milorad-dodik-i-gubernatorat-na-sankt-peterburg-sa-govorili-za-energiyni-proekti-v-republika-srabska.html", "text": "Президентът на Република Сръбска (РС) (сръбската част на Босна и Херцеговина (БиХ)) Милорад Додик, че сътрудничеството със Санкт Петербург е отлично и отбеляза, че има възможности за бъдещото му разширяване и конкретно за построяване на нови електрически централи в РС и развитие на връзките в здравеопазването, пише  електронното издание Sarajevo Times . \r\nСлед срещата с губернатора на Санкт Петербург Георгий Полтавченко в Баня Лука, Додик отбеляза, че страните разглеждат нови възможности за сътрудничество. \r\nГубернатор Полтавченко, от своя страна, посочи, че е дошъл в Баня Лука за продължаване на доброто сътрудничество и анонсира подписването на меморандум за изграждане на каскадна водноелекрическа централа (ВЕЦ). \r\n„Добре е приятелските отношения да бъдат трансформирани в добри политически и икономически отношения“, отбеляза Полтавченко. \r\nОсвен това президентът на Република Сръбска Милорад Додик е наградил губернатора на Санкт Петербург с медал на РС за изключителни заслуги към развитието и заздравяването на икономическото сътрудничество и политическите отношения между Сърбия и Русия. \r\nПревод и редакция:", "date": "2018.09.18", "title": "Sarajevo Times: Милорад Додик и губернаторът на Санкт Петербург са говорили за енергийни проекти в Република Сръбска"}
{"url": "http://www.focus-news.net/news/2018/09/18/2568400/pazardzhik-sredishtnoto-uchilishte-v-selo-birkova-pomeshtavashto-se-v-baraki-shte-se-otoplyava-s-pechki-na-darva-tazi-zima.html", "text": "Средищното училище във велинградското село Биркова, което се помещава в бараки, ще се отоплява с печки на дърва през зимните месеци. Това съобщи за  Радио „Фокус“ – Пазарджик  кметът на селото Красимир Коруджиев. По думите му вече са осигурени дърва за целия отоплителен сезон. „Над 150 ученици от пет населени места се обучават в средищното училище в село Биркова. Те са от 1 до 7 клас. Училището се помещава в стари бараки, но вътре са създадени необходимите условия за обучение. Всеки ден деца от селата Чолаково, Горна Дъбева, Бутрева и Враненци пътуват с училищни автобуси”, уточни Коруджиев. Той добави, че поради недостатъчния брой на класни стаи, учебното заведение се посещава от учениците на две смени. Правителството отпусна близо 1 800 000 лв. за изграждането на ново училище, което трябва да бъде построено за следващата учебна година. \r\nАлбена ЖИЛЕКОВА", "date": "2018.09.18", "title": "Пазарджик: Средищното училище в село Биркова, помещаващо се в бараки, ще се отоплява с печки на дърва тази зима"}
{"url": "http://www.focus-news.net/news/2018/09/18/2568401/varna-apelativniyat-sad-potvardi-aresta-na-mazh-osaden-zadochno-vav-frantsiya-za-svodnichestvo.html", "text": "Състав на Апелативен съд – Варна потвърди първоначалния арест на Алдин Хр., задържан миналата седмица под стража от Окръжен съд – Варна на основание Европейска заповед за арест (ЕЗА), издадена от съд в Марсилия. Това съобщиха от пресцентъра на  Варненския апелативен съд . Франция настоява за задържането и екстрадицията на българина, за да изтърпи влязла в сила 4 годишна присъда за тежка форма на сводничество, с много съучастници, с многобройни жертви, принуждавани да проституират и за трафик на хора. В ЕЗА се посочва, че деянията са извършени в Марсилия от 2005 до февруари 2007 г. Заповедта за арест е издадена през октомври 2014 г. от Окръжния съд в Марсилия.  \r\nВарненският апелативен съд потвърди аргументите на първата съдебна инстанция, определила първоначалния арест. Компетентните съдебни власти на Франция са съобразили своето искане с всички изисквания на ЗЕЕЗА. Престъплението, за което Алдин е осъден задочно е тежко и по смисъла на българския закон. Въпреки, че липсват доказателства, че мъжът може да извърши престъпление, втората съдебна инстанция намира, че той може да се укрие и да осуети изпълнението на наказанието. Алдин Хр. не живее на постоянния си адрес, а при задържането му е казал, че няма документ за самоличност. \r\nПред съдебния състав днес осъденият във Франция мъж декларира желание да търпи присъдата си в България. Преценката на това волеизявление обаче ще бъде направено от Окръжен съд – Варна идната седмица, когато ще бъде разгледано по същество искането на френските власти за екстрадицията на българина. Дотогава той ще остане в ареста.", "date": "2018.09.18", "title": "Варна: Апелативният съд потвърди ареста на мъж, осъден задочно във Франция за сводничество"}
{"url": "http://www.focus-news.net/news/2018/09/18/2568388/narodni-predstaviteli-ot-pg-na-bsp-za-balgariya-shte-vnesat-v-konstitutsionniya-sad-zhalba-za-promenite-v-apk.html", "text": "Днес в 12.15 часа народни представители от ПГ на „БСП за България“ ще внесат в Конституционния съд жалба за промените в АПК. Това съобщиха от пресцентъра на  НС на БСП .", "date": "2018.09.18", "title": "Народни представители от ПГ на „БСП за България“ ще внесат в Конституционния съд жалба за промените в АПК"}
{"url": "http://www.focus-news.net/news/2018/09/18/2568402/inzh-svetoslav-glosov-api-uikend-vinetkata-shte-struva-okolo-10-leva.html", "text": "Уикенд винетката ще струва около 10 лева. Това каза председателят на УС на Агенция „Пътна инфраструктура“ инж. Светослав Глосов по време на представяне на начина за купуване на електронна винетка за леките автомобили и превозните средства до 3.5 тона от терминал за самообслужване, предаде репортер на  Агенция „Фокус“ . „Искам да потвърдя, че няма да има промяна в цените на винетките. Те се запазват такива, каквито са в момента. Годишната винетка продължава да бъде 97 лева, месечната - 30 лева, седмината - 15 лева. Предстои да бъде определена цената на уикенд винетката. Тя ще бъде в порядъка на 10 лева и ще бъде определена с решение на Министерски съвет“, каза още той.  \r\n„Какво ще се случи с винетките, които вече са закупени и са с валидност след 1 януари 2019 година? Системата предвижда те да бъдат конвертирани в системата със срока на валидност, какъвто е на винетката. Това ще може да се случва след 15 декември. За улеснение на шофьорите ще бъдат предоставени различни канали за конвертиране на винетката. Освен 500-те терминала ще има и около 1000 пункта от разпространителската мрежа на винетната система“, заяви той. „Ако шофьор, който притежава валидна винетка и пропусне да я конвертира в системата, тя няма да го отчита като нарушител и няма да му бъде наложена глоба. При спирането от контролен орган на такъв водач, неговата винетка ще бъде въведена в системата на място от оператор на автомобила, но няма да бъде констатирано нарушение“, добави още инж. Глосов.", "date": "2018.09.18", "title": "Инж. Светослав Глосов, АПИ: Уикенд винетката ще струва около 10 лева"}
{"url": "http://www.focus-news.net/news/2018/09/18/2568403/evrodeputatat-petar-kurumbashev-sledvashtata-sedmitsa-shte-vnesa-v-evroparlamenta-i-v-komisiyata-po-transport-predlozheniya-po-mobilniya-paket.html", "text": "Следващата седмица ще внеса в европарламента и в комисията по транспорт предложения по мобилния пакет. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност, предаде репортер на  Агенция „Фокус“ . Курумбашев обърна внимание, че сега групата на социалистите и демократите е обединена около предложенията, които е представил. Курумбашев прогнозира, че испанските, италианските и немските му колеги са готови да ги подкрепят.  „Какво предвиждат тези предложения? Ние един път ги коментирахме с вас и смятаме, че имаме горе-долу обща посока. Първото нещо е да се направи изключение от прилагането на гл. 3 от регламент 1073 от 2009 г., чиито правила предвиждат либерализация на пазара на вътрешните редовни превози, когато съответната държава прилага регламента 1370 от 2007 г.“, поясни той. По думите му, ако се прилагат двата регламента ще се създаде колизи между два регламента, които имат еднаква правна сила по отношение на едно и също приложно поле. „По отношение държавите членки, които са либерализирали пазара или предвиждат да го направят, да се предвиди възможността да компенсират разходите на обществената услуга, осъществявана по нерентабилни линии по два, даже бих казал по три начина. Единият е чрез въвеждане на такса“, коментира Курумбашев. По думите му вторият начин за финансиране е чрез субсидии с публични средства. По думите му трите нива са общинско, регионално и държавно. Според него третият начин е така наречения \"испански модел\". \"Испанският модел не е нещо само запазена марка само за Испания, а това е именно събиране на губещи и печеливши линии в един пакет\", допълни още евродепутатът.  Според него това се случва и в България и работи към момента.  Агенция „Фокус“ припомня, че  това е втората подобна дискусия на Курумбашев по темата за мобилния пакет. Предходната се състоя през април. Месец по-късно превозвачите излязоха на протест срещу така наречения пакет „Макрон“. Пълна подкрепа към протеста от страна на правителството бе декларирана на среща между премиера Бойко Борисов, транспортния министър Ивайло Московски и превозвачи. Междувременно темата бе обект на дискусия между управляващи и опозиция  в страната. През лятото  Европейският парламент върна спорния пакет „Мобилност” на транспортната комисия.  \r\nДеница КИТАНОВА", "date": "2018.09.18", "title": "Евродепутатът Петър Курумбашев: Следващата седмица ще внеса в европарламента и в комисията по транспорт предложения по мобилния пакет"}
{"url": "http://www.focus-news.net/news/2018/09/18/2568387/mo-na-rusiya-izraelskite-vvs-sa-podstavili-il-20-pod-udarite-na-pvo-na-siriya.html", "text": "Руският военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16 на Израел, съобщи във вторник пред журналистите представителят на Министерството на отбраната на Русия Игор Конашенков, предава ТАСС. \r\n„Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът. \r\nТой добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район. „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков. \r\nМосква оценява действията на Израел като враждебни и си оставя правото на ответни действия. „Оценяваме тези провокационни действия на Израел като враждебни. В резултат от безотговорните действия на израелските военни загинаха 15 руски военнослужещи. Това абсолютно не отговоря на духа на руско-израелското партньорство“, посочи той. \r\n„Оставяме си правото на адекватни ответни действия“, добави Конашенков. \r\nПревод и редакция:", "date": "2018.09.18", "title": "МО на Русия: Израелските ВВС са подставили Ил-20 под ударите на ПВО на Сирия"}
{"url": "http://www.focus-news.net/news/2018/09/18/2568406/varna-nyakolko-kvartala-i-mestnostta-rakitnika-sa-s-narusheno-vodopodavane-zaradi-avarii.html", "text": "Няколко квартала и местността Ракитника са с нарушено водоподаване заради аварии. Това съобщиха от  водоснабдителното дружество . До около 17.00 часа вода няма да имат абонатите от „Цветен квартал“, кварталите „Левски“ и „Чайка“. Проблеми с водоподаването до 17.00 часа ще има и в района на бл. 19 в квартал „Възраждане“ и в квартал „Младост“ до блокове с номера 138, 139 и 140. Днес вода няма да има и в местността Ракитника до около 18.00 часа. До същия час проблеми с водоподаването ще има и в село Припек.", "date": "2018.09.18", "title": "Варна: Няколко квартала и местността Ракитника са с нарушено водоподаване заради аварии"}
{"url": "http://www.focus-news.net/news/2018/09/18/2568409/nikolas-lyobel-glaven-dokladchik-na-hdshss-za-rumaniya-i-balgariya-doshlo-e-vremeto-da-ubedim-evropa-che-balgariya-e-izpalnila-kriteriite-za-chlenstvo-i-mozhe-da-stane-chast-ot-shengen.html", "text": "Дошло е времето да убедим Европа, че България е изпълнила критериите за членство и може да стане част от Шенген. Това заяви главният докладчик на ХДС/ХСС за Румъния и България и член на Комисията по външни работи на германския Бундестаг Николас Льобел на среща с председателя на Народното събрание Цвета Карянчева, съобщиха от пресцентъра на  Народното събрание . Гостът е на работно посещение в България и имаше разговори с представители на различни институции.  \r\n„Изключително съм впечатлен от стабилността на България – финансова, икономическа, политическа и вярвам, че тази стабилност допринася значително за нейното развитие\", подчерта Николас Льобел. Той заяви, че Европейският съюз има нужда от стабилна България и затова страната трябва да бъде подкрепена в желанието ѝ да стане член на Шенгенското пространство.  \r\nПредседателят на българския парламент подчерта, че страната ни е изпълнила всички критерии за членство в Шенген и добави, че усилено продължава да се работи в сферите на борбата с корупцията и с контрабандата, както и за продължаване на реформа в съдебната система. „Корупцията е бич на съвременното общество, който не е само български\", посочи Цвета Караянчева.  \r\n„Българското председателство на Съвета на ЕС беше изключително успешно, с него България показа, че е равностоен партньор в нашето европейско семейство\", подчерта Николас Льобел. Председателят на Народното събрание изрази благодарност към немските парламентаристи, които активно и ангажирано са участвали във всички форуми, организирани в рамките на Парламентарното измерение на Българското председателство. „Това е поредното доказателство за доброто сътрудничество и активния диалог между германския Бундестаг и Народното събрание\", посочи Цвета Караянчева.", "date": "2018.09.18", "title": "Николас Льобел, главен докладчик на ХДС/ХСС за Румъния и България: Дошло е времето да убедим Европа, че България е изпълнила критериите за членство и може да стане част от Шенген"}
{"url": "http://www.focus-news.net/news/2018/09/18/2568405/sport-zapochvat-machovete-ot-grupite-na-shampionskata-liga.html", "text": "Тази вечер започват мачовете от груповата фаза на тазгодишното издание на Шампионската лига. В група „А“ Брюж приема Борусия Дортмунд, а Монако ще домакинства на Атлетико Мадрид. В завързаната група „Б“ Барселона приема холандския шампион ПСВ Айндховен, а Интер се завръща в турнира с мач на „Джузепе Меаца“ срещу Тотнъм. В група „Ц“ Цървена Звезда ще запише първо участие в групите с домакинство срещу Наполи на „Мала Маракана“, а Ливърпул ще приеме Пари Сен Жермен. В първите мачове от равностойната група „Д“ Галатасарай е домакин на Локомотив Москва, а Шалке 04 приема Порто.", "date": "2018.09.18", "title": "Спорт: Започват мачовете от групите на Шампионската лига"}
{"url": "http://www.focus-news.net/news/2018/09/18/2568404/burgas-eksperti-na-riosv-spasiha-bedstvashto-rozovo-flamingo-v-kraybrezhnata-skalista-zona-v-kiten.html", "text": "Експерти на РИОСВ спасиха бедстващо розово фламинго в крайбрежната скалиста зона в Китен. Това съобщиха от пресцентъра на  РИОСВ - Бургас . Сигналът за бедстваща птица, забелязана в крайбрежната скалиста зона в Китен, е получен в края на миналата седмица в РИОСВ – Бургас. При проверка на място експертите установиха, че птицата е в тежко състояние, силно отпаднала, недохранена и трудно се изправя на крака. Фламингото веднага е транспортирано до ветеринарна клиника за оказване на медицинска помощ. Днес състоянието на розовото фламинго е стабилизирано. \r\nРозовото фламинго (Phoenicopterus roseus) е птица от семейство Фламингови. Живее край солени езера и морски лагуни. Храни се с планктон, червеи, миди, скариди, ларви на насекоми и други богати на каротиноиди храни, на които дължи розовия си цвят. През последните години се наблюдават единични екземпляри в България, в района на Атанасовско и Поморийско езеро.", "date": "2018.09.18", "title": "Бургас: Експерти на РИОСВ спасиха бедстващо розово фламинго в крайбрежната скалиста зона в Китен"}
{"url": "http://www.focus-news.net/news/2018/09/18/2568408/plovdiv-nay-malko-9-kmetove-na-mestnite-izbori-e-tselta-kam-koyato-shte-se-stremi-novoto-rakovodstvo-na-oblastnata-struktura-na-gerb.html", "text": "Най-малко 9 кметове на местните избори е целта, към която ще се стреми новото ръководство на ПП ГЕРБ в Пловдив област. Това съобщи на пресконференция новият областен координатор на партията Георги Мараджиев, който е и кмет на Община Стамболийски, предаде репортер на  Радио „Фокус“ - Пловдив . Мараджиев поема поста от Розалин Петков, който смята, че увеличените му ангажименти като зам.-кмет на град Пловдив ще му пречат да изпълнява добре задълженията си на областен координатор с оглед на предстоящите избори. „Розалин Петков оставя една добре работеща и стройна организация и смятам, че със същите хора ГЕРБ ще остане водеща сила в областта”, заяви Мараджиев. По думите му организацията ще продължи да работи и занапред така и ще се стреми и към още по-добри резултати. Розалин Петков отбеляза, че структурите на организацията работят добре във всичките 17 населени места, с изключение на две от тях – Сопот и Перущица, където също има промени. В Перущица структурата на ГЕРБ поема Мария Вълканова, а в Сопот – Елка Еленова. На предстоящите мести избори ГЕРБ ще се бори за спечелване на кметските места в общините Хисар и Асеновград. Бе отчетено още, че структурата в Карлово работи добре. ГЕРБ в областта ще се стреми да допълни младежките си структури, за да постигнат още по-добър резултат. „В елките на ГЕРБ няма да има бутони за изваждане и деление, а само бутони за събиране и умножение”, каза още Георги Мараджиев. \r\nВсичките присъстващи на пресконференцията бяха единодушни, че ще търсят възможности за това вратите на ГЕРБ да се отворят още по-широко, за да влязат нови хора през тях и да привлекат и младите хора. \r\nДнес всички кметове на ГЕРБ в областта, както и народните представители, изказаха благодарността си към работата на Розалин Петков, при който членовете на ГЕРБ са се увеличили от 4 000 на 5 000. „Партията е постигнала и значително увеличение на гласовете при отделните вотове досега“, отчете Мараджиев. През 2014 година на Евроизборите ГЕРБ в областта е получила 29436 гласа, през 2015 година на местните избори гласовете са били над 38 000, на изборите за кмет същата година – 49 384, а през 2017 година, на парламентарните избори те са били вече 49 777. \r\nДепутатите заявиха, че ще подкрепят новото ръководство на всички нива. \r\nГеорги Мараджиев идва от бизнеса, а през 2015 година печели изборите за кмет. Дотогава не е членувал в ГЕРБ. До момента като кмет той е постигнал едни от най-добрите резултати, като има спечелен приз за най-бързо развиваща се община и за най-добър кмет. Завършил е Висшето училище по сигурност и икономика (ВУСИ), специалност „Национална сигурност”. \r\nПоста организационен административен секретар на областната структура на партията поема кметът на Раковски Павел Гуджеров, който също има натрупан голям организационен и управленски опит. \r\nЦветана ТОНЧЕВА", "date": "2018.09.18", "title": "Пловдив: Най-малко 9 кметове на местните избори е целта, към която ще се стреми новото ръководство на областната структура на ГЕРБ"}
{"url": "http://www.focus-news.net/news/2018/09/18/2568414/dzhumhuriet-operatsiya-v-turskoto-razuznavane-za-lov-na-gyulenisti-ima-zapovedi-za-arest-na-15-podofitseri.html", "text": "Главната републиканска прокуратура в Анкара е издала заповеди за задържане на 15 подофицери на активни позиции в Националната разузнавателна организация (МИТ), пише  вестник „Джумхуриет” . Същите са заподозрени за връзки с т.нар. „Терористична организация на гюленистите/Паралелна държавна структура” (ФЕТО/ПДС). Основанието е базирано на показания и разкайване на т. нар. „гюленисти”, заловени по време на предишни операции. Те са извършени от военни лица, упълномощени специално за това от Отдела на разузнавателни сигнали на МИТ. В момента дейностите по задържането на 15-те подофицери от МИТ продължават в Анкара от Отдела за борба с тероризма на Столичната дирекция по сигурността и в други шест турски провинции, посочва още „Джумхуриет”. \r\nПревод и редакция:", "date": "2018.09.18", "title": "„Джумхуриет”: Операция в турското разузнаване за лов на „гюленисти”: Има заповеди за арест на 15 подофицери"}
{"url": "http://www.focus-news.net/news/2018/09/18/2568415/sergey-shoygu-rusiya-si-ostavya-pravoto-na-otvetni-merki-po-otnoshenie-na-izrael.html", "text": "Министърът на отбраната на Русия Сергей Шойгу в хода на телефонен разговор с израелския си колега Авигдор Либерман е заявил, че Русия си оставя правото на бъдещи ответни мерки по отношение на Израел, съобщиха от Министерството на отбраната на Русия, предава  РИА Новости . \r\n„Действията на израелското военно ведомство не отговарят на духа на руско-израелското партньорство и си оставяме правото на бъдещи ответни действия“,\t е заявил Шойгу. \r\nПревод и редакция:", "date": "2018.09.18", "title": "Сергей Шойгу: Русия си оставя правото на ответни мерки по отношение на Израел"}
{"url": "http://www.focus-news.net/news/2018/09/18/2568416/sds-predvidenite-promeni-v-evropeyskata-direktiva-za-avtorskoto-sadarzhanie-shte-ogranichat-svobodniya-pazar-i-konkurentsiyata.html", "text": "Предвидените промени няма да доведат до търсения ефект за справедливо и правомерно използване на авторско съдържание, а ще ограничат по недопустим начин свободния пазар и конкуренцията чрез възпрепятстване навлизането на нови участници в него. Това се посочва в  позиция на Съюза на демократичните сили  във връзка с предложените изменения на Европейската директива за авторското съдържание в информационното общество. От СДС посочват, че част от тях не са в правилната посока, най-вече чл.11 и чл.13. \r\n„Поставянето на пречки за цитиране на новини може да доведе до ограничаване свободата на словото, невъзможност за навременно и бързо информиране на гражданите за важни събития и дори до цензура\", посочиха от СДС. Според тя безспорна аксиома в правото е, че отговорност се носи за лични действия и вината следва да бъде доказана. „В настоящето предложение тези две правила са обърнати – предвидена е обективна (т.е. безвиновна отговорност) за собствениците на сайтовете за споделяне на съдържание, дори и те да са положили всички необходими усилия за спазване на изискванията. \r\nПризоваваме за допълнителен дебат по темата и намиране на адекватни на времето решения по този въпрос. Забраните и самоцелните регулации в повечето случаи имат отрицателен ефект, точно обратен на търсения със създаването им. \r\nУбедени сме, че аналогови решения не са удачни за дигиталната ера на създаване и споделяне на информация\", се посочва още в позицията на партията.", "date": "2018.09.18", "title": "СДС: Предвидените промени в Европейската директива за авторското съдържание ще ограничат свободния пазар и конкуренцията"}
{"url": "http://www.focus-news.net/news/2018/09/18/2568413/gencho-genchev-kmet-na-svishtov-do-kraya-na-septemvri-shte-priklyuchat-deynostite-po-proekta-za-blagoustroyavane-na-gradskata-sreda.html", "text": "До края на септември ще приключат дейностите по проекта за благоустрояване на градската жизнена среда в Свищов. Това съобщи в предаването „Добре дошли в Свищов“ на  Радио „Фокус“ – Велико Търново  кметът на Свищов Генчо Генчев. Той припомни, че той е на обща стойност над 5 млн. лева по ОП „Региони в растеж“ и в него са включени облагородяване на жк. „Младост“, парк „Радост“ и ремонт на ул. „Черни връх“. Последният етап на проекта предвижда озеленяване на междублоковите пространства. В момента продължават ремонтните дейности на ул. „Черни връх“, където се полага асфалт. „Това беше най-тежкият проект, най-големият по изпълнение, от Интегрирания план за градско развитие, но мисля, че накрая ще завърши подобаващо. Предстои да бъдат направени отчетни разходи по самия проект. Стриктно следим за неговата изпълнение и за качеството. Може би някъде са допуснати пропуски, но искам да кажа отново, че там срещахме изключително много трудности с канализацията на някои от блоковете. Наложи се Община Свищов да се намеси и да вкара публичен ресурс от собствения си бюджет, за да могат да бъдат решени изцяло проблемите. Не е въпроса да бързаме, а да направим така, че след нас, по време на устойчивостта на проекта и поетите гаранции, да не създават неудобство както на общината – като финансов ресурс, така и на гражданите. Мисля, че всички вече виждат получения резултат“, посочи Генчо Генчев. \r\nНадежда КРЪСТЕВА", "date": "2018.09.18", "title": "Генчо Генчев, кмет на Свищов: До края на септември ще приключат дейностите по проекта за благоустрояване на градската среда"}
{"url": "http://www.focus-news.net/news/2018/09/18/2568410/kyustendil-zapechatan-e-asansyorat-v-koyto-e-otkrito-tyaloto-na-pochinaloto-10-godishno-dete-v-kv-zapad.html", "text": "Запечатан е асансьорът, в който е открито тялото на починалото 10-годишно дете в кв. „Запад”, предаде репортер на  Радио „Фокус” – Кюстендил . Асансьорът е в блок 3 А на кв. „Запад”. На вратите на подемното устройство са поставени лепенки с печат на разследващите органи. Една от коментираните версии от хора в района е, че при тръгване на асансьора, поставения вътре велосипед е притиснал в областта на гърдите дето, което е довело и до неговата смърт. В днешния ден предстои да бъде извършена аутопсия. \r\nВенцеслав ИЛЧЕВ", "date": "2018.09.18", "title": "Кюстендил: Запечатан е асансьорът, в който е открито тялото на починалото 10-годишно дете в кв. „Запад”"}
{"url": "http://www.focus-news.net/news/2018/09/18/2568418/dobrich-prodalzhavat-remontnite-deynosti-po-chast-ot-patnata-infrastruktura-v-oblastta.html", "text": "Добри са условията за пътуване на територията на област Добрич, пътните настилки са сухи, видимостта е добра, предаде репортер на  Радио „Фокус“ – Варна . Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. Движението по пътя Добрич – Силистра от км 36+760 до км 38+000 и от км 99+500 до км 105+400 се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. \r\nМарияна ВАЛЕНТИНОВА", "date": "2018.09.18", "title": "Добрич: Продължават ремонтните дейности по част от пътната инфраструктура в областта"}
{"url": "http://www.focus-news.net/news/2018/09/18/2568420/blagoevgrad-s-12-novi-stai-v-uchenicheskite-obshtezhitiya-zapochna-novata-uchebna-2018-2019-godina.html", "text": "С общо 12 нови стаи общежитията на Спортен интернат „Пирин“, Езиковата и Природо-математическата гимназия в Благоевград посрещнаха учениците за новата учебна година. Това съобщиха от пресцентъра на  Община Благоевград . Поради големия брой желаещи да ползват услугата, кметът д-р Атанас Камбитов разпореди обособяването и ремонтирането на нови помещения, които да бъдат изцяло пригодени за нуждите на учениците. 6 от новите помещения се намират в Интерната, а останалите 6 са за възпитаниците на ЕГ „Адак. Людмил Стоянов“ и ПМГ „Акад. Сергей Корольов“.  \r\nПрез 2014 година беше ремонтирана цялата база на общежитията към Спортен интернат – Благоевград. Всичките 27 спални помещения към Интерната бяха изцяло ремонтирани.  Изградена бе и напълно нова електрическа инсталация, водопроводна и отоплителна система. Стаите са с нова дограма, осветителни тела и подова настилка. Напълно реконструирани бяха коридорите, стените и таваните. \r\nПреди ремонта санитарните възли бяха общи и по един на етаж, сега има във всяка стая. След подобренията, които бяха извършени след десетилетия занемареност, днес общежитията имат модерен облик и значително повишена функционалност.  \r\nПрез 2012 година, по време на първия етап от ремонтите дейности, бе поставена нова дограма и топлоизолация на спортните зали, а осветителната система бе подменена. В зала „Гимнастика“ се изгради изцяло нова вентилационна система, а коридорите в тренировъчните зали бяха освежени.", "date": "2018.09.18", "title": "Благоевград: С 12 нови стаи в ученическите общежития започна новата учебна 2018-2019 година"}
{"url": "http://www.focus-news.net/news/2018/09/18/2568407/prezidentat-rumen-radev-sezira-konstitutsionniya-sad-po-povod-promenite-v-administrativnoprotsesualniya-kodeks.html", "text": "Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за  изменение и допълнение на Административнопроцесуалния кодекс (ЗИД АПК), съобщиха от  прессекретариата на държавния глава.  \r\nПубличността на съдебните заседания е толкова съществен принцип на правораздаването, че е прогласен в чл. 121, ал. 3 от Конституцията. Правото на всеки човек на публично разглеждане на неговото дело е изрично посочено във Всеобщата декларация за правата на човека, в Международния пакт за граждански и политически права, в Конвенцията за защита правата на човека и основните свободи. С предложените промени този основен принцип за публичност и прозрачност се превръща в изключение. Поради това § 55 ЗИД АПК, който въвежда принципа на закрити заседания по дела, подсъдни на тричленни състави на Върховния административен съд като втора инстанция, не съответства на Конституцията и на посочените международни договори. \r\nДържавният глава оспорва въведените правила за родовата и местната подсъдност по административни дела. Тези правила създават препятствия пред правораздаването за гражданите и организациите и не осигуряват по-лесен, по-бърз и по-евтин достъп до правосъдие. Поради това те не съответстват на принципа на правовата държава и на правото на защита. \r\nВ искането се подчертава, че видът и размерът на съдебните такси са част от гаранциите за достъп до правосъдие и за пълноценно реализиране на правото на защита. Размерите на таксите по § 57, 61 и 67 ЗИД АПК не са съобразени с чл. 60, ал.1 от Конституцията, тъй като не съответстват на социално-икономическите условия, на равнището на доходите и на инфлационните процеси в страната. При съпоставка на размера на простите такси до и след приемането на ЗИД АПК се установява, че увеличението им е 14 пъти за физически и юридически лица и 74 пъти за юридическите лица с нестопанска цел. Те ще затруднят обжалването на административните актове от гражданите и юридическите лица, а оттам и конституционно прогласеното право на защита. \r\nВъвеждането с § 57 ЗИД АПК на пропорционални такси върху „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. \r\nПравото на оспорване на административен акт, както и правото на касационно оспорване на първоинстанционно съдебно решение, са средства за защита на гражданите и юридическите лица срещу порочен държавен юридически акт. Премахването на касационната инстанция в съдебните производства по административни дела отслабва тази защита, което е недопустимо, когато става въпрос за конституционно прогласени права. По тези съображения в искането се оспорва премахването на касационната инстанция в Закона за достъп до обществена информация, Закона за социалното подпомагане, Закона за семейните помощи за деца, Кодекса за социално осигуряване,  Закона за правната помощ, Закона за опазване на земеделските земи и в Данъчно-осигурителния и процесуален кодекс.", "date": "2018.09.18", "title": "Президентът Румен Радев сезира Конституционния съд по повод промените в Административнопроцесуалния кодекс"}
{"url": "http://www.focus-news.net/news/2018/09/18/2568412/evrodeputatat-petar-kurumbashev-predlagam-da-ne-se-razreshavat-kabotazhnite-operatsii.html", "text": "Предлагам да не се разрешават каботажните операции. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност, предаде репортер на  Агенция „Фокус“ . По отношение на каботажните операции, той уточни, че предложението е да се разреши каботажа над 100 км. „Използвам тази директива като лост от първи род, за да натискам моите колеги по мобилен пакет едно и ги питам защо трябваше да забраним каботажа за камиони и в същото време да го разрешим за автобуси. Не мога да разбера защо каботажът за камиони е лош, а за автобуси е добър. Има една единствена причина и тя е, че западните компании са силни в автобусните превози. Другата причина е, че сме силни в товарните превози. Това е причина либерализацията да бъде спряна“, коментира Курумбашев. Той поясни, че е поставил въпроса, ако искат да либерализират да го правят за всички, а ако искат да го спират, да го правят за всички. \"Има предложения за каботажните операции да бъдат за разстояние над 100 км или условно казано София - Самоков да не може да се либерализира или да бъде при по-тежки условия, докато София - Пловдив да бъде отворено. Тук моето предложение е да се премахне тази граница от 100 км и да оставим свободата на държавите членки да решават\", допълни още Курумбашев.   \r\nСпоред него една от дейностите на  регулатора на автобусните превози трябва да установява дали се въвеждат незаконни търговски практики.  \"Работата на регулатора на автобусните превози  е да определя минимална, а защо не и макисмална цена на транспортна услуга\", каза Курумбашев.  По думите му злоупотребите в автобусните превози могат да бъдат в две посоки – принуждаване на някого да вози под минималната възможна цена или някой да плаща доста над струващото. \"Другата цел и функция, която би могъл да изпълнява този регулатор е да има право да се изказва, когато има кандидатстване пред терминалите\", допълни още евродепутатът.  \r\nДеница КИТАНОВА", "date": "2018.09.18", "title": "Евродепутатът Петър Курумбашев: Предлагам да не се разрешават каботажните операции"}
{"url": "http://www.focus-news.net/news/2018/09/18/2568419/tass-zapochnaha-pregovorite-mezhdu-kim-chen-un-i-mun-dzhe-in-v-phenyan.html", "text": "Президентът на Република Корея Мун Дже-ин и председателят на Корейската народно-демократична република (КНДР) Ким Чен-ун започнаха във вторник в Пхенян директни преговори помежду си, които ще продължат до 20 септември, предава  ТАСС . \r\nКакто по-рано съобщиха от президентството на Южна Корея, страните ще обсъдят възможността за възстановяване на диалога между КНДР и САЩ, свързани с въпроса за денуклраризация на Корейския полуостров, както и за проблемите в сферата на сигурността. \r\nПреговорите във вторник ще преминат в тесен състав. \r\nПревод и редакция:", "date": "2018.09.18", "title": "ТАСС: Започнаха преговорите между Ким Чен-ун и Мун Дже-ин в Пхенян"}
{"url": "http://www.focus-news.net/news/2018/09/18/2568417/evrodeputatat-petar-kurumbashev-nadyavam-se-che-s-izvestna-chast-ot-enp-shte-napravim-seriozna-grupa-po-mobilniya-paket-v-ep.html", "text": "Социалистите и демократите, надявам се, че с известна част от ЕНП да направим сериозна група по мобилния пакет в ЕП. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност, предаде репортер на  Агенция „Фокус“ . „За щастие докладчикът от ЕНП е испанец. Те са много обединени. Имаше миналата седмица една работна закуска, на която бяха испанският евродепутат от АЛДЕ, от социалистите и докладчик от ЕНП. Те всички са категорични в тази посока, която ви представих“, коментира Курумбашев, визирайки позицията си против либерализацията на автобусните превози. Той уточни, че не е ясно, доколко разбирането на докладчика ще се приеме от цялото ЕНП. „Не съм много сигурен немските евродепутати, които са от ЕНП дали биха гласували заедно с него, защото те са по-скоро за практиката за либеларизация на пазара. Мисля, че можем да разчитаме на французите. При нашата група нещата са доста по-консолидирани“, допълни Курумбашев. Според него групите на консерваторите и на АЛДЕ обаче са в полза на либерализацията.  \r\nДеница КИТАНОВА", "date": "2018.09.18", "title": "Евродепутатът Петър Курумбашев: Надявам се, че с известна част от ЕНП ще направим сериозна група по мобилния пакет в ЕП"}
{"url": "http://www.focus-news.net/news/2018/09/18/2568421/varna-apelativniyat-sad-otkaza-za-vtori-pat-da-izmeni-myarkata-na-mazh-razsledvan-za-ubiystvo-v-dobrich.html", "text": "За втори път в рамките на близо 3 месеца Варненския апелативен съд отказа да измени в по-лека мярката за неотклонение на Пламен М., привлечен като обвиняем по досъдебно производство на ОДМВР - Добрич затова, че на 21 срещу 22 юни т.г., при условията на опасен рецидив, умишлено е убил 69-годишен мъж от Добрич. Това съобщиха от пресцентъра на  Апелативния съд във Варна . \r\nПламен М. е в ареста от края на месец юни тази година. Според разследващите той е бил в дома на загиналия и между двамата възникнал конфликт. Обвиняемият нанесъл няколко удари на възрастния мъж, в резултат на които той починал. Тялото му било открито на 22 юни сутринта в жилището му в Добрич. \r\nВ началото на този месец Окръжен съд – Добрич е оставил без уважение молбата на обвиняемия за по-лека мярка за процесуална принуда, а днес въззивната апелативна инстанция потвърди това определение като правилно и законосъобразно. \r\nСъдебният състав посочи, че умишленото убийство, извършено при условията на опасен рецидив е тежко престъпление по смисъла на закона. Събраните в хода на разследването доказателства – свидетелски показания, огледи, експертна справка и др. потвърждават и на този етап обоснованото подозрение, че Пламен е съпричастен към престъпното деяние. За това престъпление се предвижда наказание лишаване от свобода от 15 до 20 години, доживотен затвор или доживотен затвор без замяна.  \r\nИ за този съд продължава да е валидна опасността обвиняемият да извърши престъпление. В биографията си мъжът има вече 3 присъди, две от които са търпени ефективно. Реална остава и опасността, ако е с по лека мярка за неотклонение Пламен да се укрие от наказателно преследване. Той не живеел на постоянния си адрес и често сменял населените места, в които живее и работи.  \r\nПредставената медицинска документация и диагнозата в нея не дават основание и на този съд да промени мярката за неотклонение на обвиняемия. Назначена е и нова Съдебно медицинска експертиза. \r\nОпределението на Варненския апелативен съд, с което се потвърждава постоянния арест на Пламен М., обвиняем по досъдебно производство на ОД на МВР - Добрич затова, че при условията на опасен рецидив, умишлено убил 69-годишен мъж  е окончателно.", "date": "2018.09.18", "title": "Варна: Апелативният съд отказа за втори път да измени мярката на мъж, разследван за убийство в Добрич"}
{"url": "http://www.focus-news.net/news/2018/09/18/2568424/varna-parkove-stadioni-i-gradinki-sa-pochisteni-v-obshtina-vetrino-po-vreme-na-kampaniyata-da-izchistim-balgariya-zaedno.html", "text": "Паркове, стадиони, поречия на дерета, крайпътни пространства и градинки са почистени в община Ветрино по време на кампанията „Да изчистим България заедно“. Това съобщиха за  Радио „Фокус“ – Варна  от пресцентъра на Община Ветрино. За осма поредна година община Ветрино се включи в националната кампания „Да изчистим България заедно“. На територията на общината бяха почистени паркове, стадиони, поречия на дерета, крайпътни пространства, градинки и гробищни паркове. С доброволчески труд бяха събрани общо 1,2 тона отпадъци. За нуждите на кампанията бяха осигурени достатъчно количество чували, в които отпадъците бяха събрани и извозени. И тази година в кампанията взеха участие най-малките доброволци от общината – децата от ДГ „Васил Левски“ с. Ветрино и ДГ „Щастливо детство“ с. Белоградец. В кампанията се включиха и членовете от пенсионерските клубове по населени места в общината, деца, родители и жители от цялата община, които се превърнаха в истински посланици на каузата. \r\nМарияна ВАЛЕНТИНОВА", "date": "2018.09.18", "title": "Варна: Паркове, стадиони и градинки са почистени в община Ветрино по време на кампанията „Да изчистим България заедно“"}
{"url": "http://www.focus-news.net/news/2018/09/18/2568423/pernik-ucheni-i-istoritsi-uchastvaha-v-nauchna-konferentsiya-posvetena-na-parvata-svetovna-voyna-na-balkanite.html", "text": "Учени и историци участваха в научна конференция „Първата световна война на Балканите, пробивът на Добро поле и събитията през 1918 г.“, която се проведе в Перник. Това съобщиха от пресцентъра на  Общината . Престижният форум, който ще продължи два дни, беше открит от кмета на Община Перник Вяра Церовска, която пожела на участниците успех и ползотворна работа. \r\n„Обръщам се с благодарност към всички участници в този наистина висок форум, с благодарност към Министерството на отбраната за помощта, която оказа, за да се състои той. Защото историята ни помага да разберем света, показва ни кои сме ние, помага ни да отсъждаме справедливо, да разберем промяната. Много е важно да знаем миналото си и да можем да определим позициите си в бъдеще. Няма нищо по-свято и по-силно от мира, няма нищо по-важно от спокойствието и сигурността на хората. Затова отчитам, че днешният форум и тази конференция са изключително важни не само за Перник, но и за България. Благодаря ви, че сте тук, добре дошли в Перник“, каза в приветствието си кметът Вяра Церовска. \r\nВъв форума с доклади ще се представят академик Георги Марков, проф. Веселин Костов Янчев, проф. д.и.н. Тодор Петров, доц. д-р Даниел Вачков, както и перничаните Георги Радославов и Силвия Нотева. В рамките на конференцията ще бъде показана фотодокументална изложба „26-и пехотен Пернишки полк“ и макет на първия военен самолет, произведен в България. В дискусията могат да се включат свободно и граждани. \r\nПосещение на исторически обекти, разположени на територията на област Перник - Земенски манастир - гр. Земен, Радомир - казармите на 26-и пехотен полк и експозиция „Войнишко въстание“ е част от програмата през втория ден на конференцията.", "date": "2018.09.18", "title": "Перник: Учени и историци участваха в научна конференция, посветена на Първата световна война на Балканите"}
{"url": "http://www.focus-news.net/news/2018/09/18/2568426/danas-sarbiya-aleksandar-vuchich-se-sreshtna-sas-si-dzinpin-v-pekin.html", "text": "Президентът на Сърбия Александър Вучич се срещна във вторник с председателя на Китай Си Дзинпин, като първите думи на сръбския държавен глава бяха, че е чест за него, че има възможност да разговаря отново с китайския лидер, пише  електронното издание на белградския ежедневник Danas . \r\nВ краткия си увод преди срещата с китайската делегация, ръководена от Си, Вучич подчерта, че се сеща за думите си от последната среща във връзка с китайската инициатива „Един пояс, един път“, че китайският народ не е единственият, който ще „се радва на плодовете“ от този проект. Сърбия е най-добрият пример за тези думи, смята сръбският държавен глава. \r\nСи и Вучич, както е обявено, ще присъстват на подписването на два договора за концесионен заем, свързан с изграждането на околовръстен път около Белград. \r\nПо време на посещението си в Китай, сръбският лидер ще участва в редовната годишна среща, наречена „New Champions”, организирана от световния икономически форум (Летния Давос). \r\nФорумът ще събере повече от 2000 представители на политическите, бизнес и научните елити, както и личности от света на културата. \r\nПревод и редакция:", "date": "2018.09.18", "title": "Danas (Сърбия): Александър Вучич се срещна със Си Дзинпин в Пекин"}
{"url": "http://www.focus-news.net/news/2018/09/18/2568411/koha-ditore-kosovo-opozitsionnata-ldk-nastoyava-che-dialogat-sas-sarbiya-ne-e-speshen.html", "text": "Лидерът на Демократическата лига на Косово (ЛДК) Иса Мустафа заяви, че диалогът със Сърбия не е спешен въпрос и че той изисква консенсус между политическите партии в Косово, пише  косовското издание Koha Ditore . \r\nМустафа заяви, че преговорите изместват на заден план проблемите, с които се сблъскват гражданите на страната. По неговите думи, диалогът трябва да бъде воден от „легитимни институции“, които трябва да бъдат избрани чрез свободни избори и независимо, че партия подкрепя диалога като път за разрешаване на споровете, тя настоява въпросът за корекция на границите да не е част от разговорите. \r\n„Сърбия първо трябва да ни признае в сегашните ни граници и чак тогава можем да говорим за границите, ако сметнем, че това е в наш интерес“, заяви той. ЛДК не смята, че сега е подходящ момент за улични протести, въпреки „слабото представяне“ на оглавяваното от премиера Рамуш Харадинай правителство. „В моментът, в който решим, че трябва да има протести, или ще организираме такива, или ще се присъединим към тях“, заяви Иса Мустафи след среща на партийното ръководство. \r\nПревод и редакция:", "date": "2018.09.18", "title": "Koha Ditore (Косово): Опозиционната ЛДК настоява, че диалогът със Сърбия не е спешен"}
{"url": "http://www.focus-news.net/news/2018/09/18/2568425/sofiya-politsay-ot-3-to-rayonno-politseysko-upravlenie-e-prostrelyan-v-glavata.html", "text": "Полицай от Трето Районно полицейско управление в София е прострелян в главата, съобщава  Нова телевизия.   По непотвърдена информация, служителят на реда се е отзовал на сигнал, получен в полицията и след като пристигнал на адреса, бил прострелян. Извършителят е задържан, а раненият полицай е настанен в \"Пирогов\".", "date": "2018.09.18", "title": "София: Полицай от 3-то Районно полицейско управление е прострелян в главата"}
{"url": "http://www.focus-news.net/news/2018/09/18/2568422/evrodeputatat-petar-kurumbashev-vaprosat-e-sled-kato-predlozheniyata-po-mobilniya-paket-byaha-varnati-ot-evroparlamenta-dali-ek-shte-prodalzhi-li-da-tvardi-che-sa-mnogo-hubavi.html", "text": "Въпросът е след като предложенията по мобилния пакет бяха върнати от европарламента дали ЕК ще продължи ли да твърди, че са много хубави. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност, предаде репортер на  Агенция „Фокус“ .  „Парламентът за първи път гласува всичко да се върне. Досега никога не сме се връщали от трето четене в точка нула“, допълни Курумбашев. По думите му към този момент няма сигнал от комисията, че тя смята да предсатави нови предложения. Той уточни, че е предложил да има малка работна група с двама представители от Западна и Източна Европа по текстовете. „Както виждате разговорът се върна на изходна позиция“, допълни още Курумбашев. \r\nДеница КИТАНОВА", "date": "2018.09.18", "title": "Евродепутатът Петър Курумбашев: Въпросът е след като предложенията по мобилния пакет бяха върнати от европарламента дали ЕК ще продължи ли да твърди, че са много хубави"}
{"url": "http://www.focus-news.net/news/2018/09/18/2568427/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Сърбия Александър Вучич се срещна във вторник с председателя на Китай Си Дзинпин, като първите думи на сръбския държавен глава бяха, че е чест за него, че има възможност да разговаря отново с китайския лидер, пише  електронното издание на белградския ежедневник Danas . \r\nВ краткия си увод преди срещата с китайската делегация, ръководена от Си, Вучич подчерта, че се сеща за думите си от последната среща във връзка с китайската инициатива „Един пояс, един път“, че китайският народ не е единственият, който ще „се радва на плодовете“ от този проект. Сърбия е най-добрият пример за тези думи, смята сръбският държавен глава. \r\nСи и Вучич, както е обявено, ще присъстват на подписването на два договора за концесионен заем, свързан с изграждането на околовръстен път около Белград. \r\nПо време на посещението си в Китай, сръбският лидер ще участва в редовната годишна среща, наречена „New Champions”, организирана от световния икономически форум (Летния Давос). \r\nФорумът ще събере повече от 2000 представители на политическите, бизнес и научните елити, както и личности от света на културата. \r\n***  Президентът на Република Сръбска (РС) (сръбската част на Босна и Херцеговина (БиХ)) Милорад Додик, че сътрудничеството със Санкт Петербург е отлично и отбеляза, че има възможности за бъдещото му разширяване и конкретно за построяване на нови електрически централи в РС и развитие на връзките в здравеопазването, пише  електронното издание Sarajevo Times . \r\nСлед срещата с губернатора на Санкт Петербург Георгий Полтавченко в Баня Лука, Додик отбеляза, че страните разглеждат нови възможности за сътрудничество. \r\nГубернатор Полтавченко, от своя страна, посочи, че е дошъл в Баня Лука за продължаване на доброто сътрудничество и анонсира подписването на меморандум за изграждане на каскадна водноелекрическа централа (ВЕЦ). \r\n„Добре е приятелските отношения да бъдат трансформирани в добри политически и икономически отношения“, отбеляза Полтавченко. \r\nОсвен това президентът на Република Сръбска Милорад Додик е наградил губернатора на Санкт Петербург с медал на РС за изключителни заслуги към развитието и заздравяването на икономическото сътрудничество и политическите отношения между Сърбия и Русия. \r\n*** Лидерът на Демократическата лига на Косово (ЛДК) Иса Мустафа заяви, че диалогът със Сърбия не е спешен въпрос и че той изисква консенсус между политическите партии в Косово, пише  косовското издание Koha Ditore . \r\nМустафа заяви, че преговорите изместват на заден план проблемите, с които се сблъскват гражданите на страната. По неговите думи, диалогът трябва да бъде воден от „легитимни институции“, които трябва да бъдат избрани чрез свободни избори и независимо, че партия подкрепя диалога като път за разрешаване на споровете, тя настоява въпросът за корекция на границите да не е част от разговорите. \r\n„Сърбия първо трябва да ни признае в сегашните ни граници и чак тогава можем да говорим за границите, ако сметнем, че това е в наш интерес“, заяви той. ЛДК не смята, че сега е подходящ момент за улични протести, въпреки „слабото представяне“ на оглавяваното от премиера Рамуш Харадинай правителство. „В моментът, в който решим, че трябва да има протести, или ще организираме такива, или ще се присъединим към тях“, заяви Иса Мустафи след среща на партийното ръководство. \r\n***  Главната републиканска прокуратура в Анкара е издала заповеди за задържане на 15 подофицери на активни позиции в Националната разузнавателна организация (МИТ), пише  вестник „Джумхуриет” . Същите са заподозрени за връзки с т.нар. „Терористична организация на гюленистите/Паралелна държавна структура” (ФЕТО/ПДС). Основанието е базирано на показания и разкайване на т. нар. „гюленисти”, заловени по време на предишни операции. Те са извършени от военни лица, упълномощени специално за това от Отдела на разузнавателни сигнали на МИТ. В момента дейностите по задържането на 15-те подофицери от МИТ продължават в Анкара от Отдела за борба с тероризма на Столичната дирекция по сигурността и в други шест турски провинции, посочва още „Джумхуриет”. \r\n*** Извънредният временно поверен в делата на Руската Федерация в Република Македония Сергей Баздникин в понеделник е предал акредитивните си писма на македонския министър на външните работи Никола Димитров, пише  електронното издание на вестник „Денешен“ . \r\n„Пожелавам успех в изпълнението на отговорната функция на посланик Баздникин“, заяви Димитров, като подчерта, че Македония е стратегически ориентирана към евроатлантическа интеграция, но придава значение на бъдещото развитие на отношенията с Русия и на интензифицирането на сътрудничеството между двете страни във всички сфери от взаимен интерес, се казва в съобщение от македонското външно ведомство. \r\n„Денешен“ отбелязва, че Баздникин идва на мястото на Олег Шчербак, който беше посланик на Русия в Македония от 2010 година досега.", "date": "2018.09.18", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/18/2568429/veliko-tarnovo-postanovkata-dvanadeseta-nosht-po-shekspir-shte-bade-predstavena-na-krepostta-trapezitsa.html", "text": "Постановката „Дванадесета нощ“ по Шекспир ще бъде представена на крепостта „Трапезица“. Това съобщи за  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“. Постановката е подарък от Общината за жителите и гостите на града. Финансирането на спектакъла се осигурява по програма „Изкуство и култура“ на Общината. Режисьор на спектакъла е Валерия Вълчева. Той е специално създадена за пространството на крепостта крепостта „Трапезица“. Сценографията и костюмите са на художничката Деница Милушева. „Дванадесетата нощ е Коледа, това у нас е Йордановден или Богоявление. По времето на Шекспир този ден се е празнувал с буйно веселие и гонене на злите духове на река Темза, близо до театър „Глоуб“. В пиесата няма религия, няма ритуали, най-важното е бурното карнавално веселие. Основният патос, акцентът е любовта – внезапна, без задръжки, застрашена от забавни недоразумения, разрешени и последвани от задължителните три сватби на финала. Това е една романтична комедия, която няма клишетата на американската кино – индустрия. Пространството на хълма Трапезица , със своите чисто италиански пейзажи, с много въздух, е изключително приемливо за ренесансов театър“, каза още Нелина Църова. Спектакълът ще обхване цялата историческа местност. \r\nПремиерата е от 19.00 часа днес, а входът е свободен. Дрескодът за зрителите са цветовете на есента. Следващите представления са на 20 и 21 октомври отново на крепостта „Трапезица“. \r\nМария НЕДЕВА", "date": "2018.09.18", "title": "Велико Търново: Постановката „Дванадесета нощ“ по Шекспир ще бъде представена на крепостта „Трапезица“"}
{"url": "http://www.focus-news.net/news/2018/09/18/2568428/sofiya-okolo-30-dushi-protestirat-pred-narodnoto-sabranie-politseyskoto-prisastvie-e-zasileno.html", "text": "За трети пореден ден протестиращи се събраха пред Народното събрание с искане за оставка на правителството, предаде репортер на  Агенция \"Фокус\" . Протестиращите са около 30-40 души. Пред сградата на Народното събрание и около протестиращите са разположени общо около 20 служители на реда. Към момента няма активно водене на протестните действия, тъй като групата на протестиращите все още се събира.", "date": "2018.09.18", "title": "София: Около 30 души протестират пред Народното събрание, полицейското присъствие е засилено"}
{"url": "http://www.focus-news.net/news/2018/09/18/2568431/burgas-filialat-na-natsionalnata-hudozhestvena-akademiya-shte-otkrie-uchebnata-godina-na-3-oktomvri.html", "text": "Филиалът на Националната художествена академия в Бургас ще открие учебната година на 3 октомври. Това съобщиха от пресцентъра на  Община Бургас . Това е първото висше учебно заведение, което отваря врати в града след откриването на Бургаския свободен университет през 1991 година. \r\nЦеремонията ще започне в 17.00 часа на 3 октомври с музикално изпълнение на възпитаници от НУМСИ „Проф. Панчо Владигеров\". Водосвет за здраве и благополучие на новия филиал, неговите преподаватели и възпитаници ще отслужат представители на бургаското православно духовенство. \r\nПриветствие към първокурсниците ще отправят ректорът на Академията проф. Николай Драчев, кметът на Бургас Димитър Николов и директорът на филиала на НХА в Бургас проф. Георги Янков. По време на откриването на учебната година първокурсниците ще получат своите студентски книжки. \r\nПреподавателите в бургаския филиал на Националната художествена академия ще представят обща изложба със свои творби. Тя ще бъде открита в залите на Магазия 1 непосредствено след официалната церемония по откриването на учебната година. \r\nПовече от 40 студенти ще се обучават по специалностите „Живопис\", „Стенопис\", „Графика\", „Книга, илюстрация, печатна графика\", „Плакат и визуална комуникация\", „Рекламен дизайн\", „Мода\" и магистърска програма „Арттерапия\". В учебните програми на специалностите са включени общообразователните дисциплини, обслужвани от катедрите „Рисуване\" и „Изкуствознание\". \r\nЛекционните зали и ателиетата, в които ще се обучават студентите от филиала на НХА в Бургас, се намират в обновената сграда на Магазия 1 в зоната за свободен достъп на бургаското пристанище. Община Бургас със собствени средства направи реконструкция и преустройство на учебните стаи, за да отговарят на необходимите изисквания. \r\nРазположението на филиала и близостта му до морето създава условия за прекрасна творческа атмосфера, която ще помага на студентите да развиват артистичните си способности.", "date": "2018.09.18", "title": "Бургас: Филиалът на Националната художествена академия ще открие учебната година на 3 октомври"}
{"url": "http://www.focus-news.net/news/2018/09/18/2568435/veliko-tarnovo-obshtinski-savetnik-dari-obrazovatelni-materiali-na-detsa-ot-podgotvitelnite-grupi-v-dve-uchilishta-v-grada.html", "text": "Общински съветник дари образователни материали на деца от подготвителните групи в две училища, предаде репортер на  Радио „Фокус“ – Велико Търново . Децата от ОУ „Св. Патриарх Евтимий“ и СУ „Емилиян Станев“ получиха подаръците от кмета на Общината инж. Даниел Панов в първия учебен ден. Комплектите са дарени от младото семейство Стойнови и от председателя на комисията по здравеопазване в Общинския съвет и изявен хирург д-р Николен Стойнов. След проведени разговори между общинския съветник и кмета е взето решението комплектите да бъдат дарени на подготвителните групи. Книжките на образователна тематика ще помогнат на децата в тяхната подготовка преди влизането им първи клас. \r\nМария НЕДЕВА", "date": "2018.09.18", "title": "Велико Търново: Общински съветник дари образователни материали на деца от подготвителните групи в две училища в града"}
{"url": "http://www.focus-news.net/news/2018/09/18/2568433/kyustendil-okrazhniyat-sad-shte-razgleda-iskaneto-za-zadarzhane-pod-strazha-na-mazh-zadarzhan-za-otglezhdane-na-niva-s-kanabis-v-zemlishteto-na-selo-chetirtsi.html", "text": "Окръжният съд в Кюстендил ще разгледа искането за вземане на най-тежката мярка за неотклонение спрямо задържан ползвател на нива с канабис. Това съобщиха за  Радио „Фокус” – Кюстендил  от Окръжна прокуратура. Искането за постановяване на мярка за неотклонение „Задържане под стража” е внесено в съда, който е насрочил заседание по образуваното дело. То ще се гледа от 15.00 часа. „Фокус” припомня , че 69-годишният производител на канабиса, който живее в столицата, беше задържан за 72 часа в ареста на Районно управление – Кюстендил. Нивата е открита от полицаи в землището на село Четирци и е била съоръжена с напоителна система за отглеждане на канабиса. Отглежданите растения в нивата са с размери от 80 сантиметра до 290. При последвалите процесуално-следствени действия в къщата му в селото са открити и иззети буркани със суха листна маса – 61.500 кг. Изкоренените стръкове са с общо тегло 43 кг. \r\nВенцеслав ИЛЧЕВ", "date": "2018.09.18", "title": "Кюстендил: Окръжният съд ще разгледа искането за задържане под стража на мъж, задържан за отглеждане на нива с канабис в землището на село Четирци"}
{"url": "http://www.focus-news.net/news/2018/09/18/2568436/slavcho-angelov-odmvr-blagoevgrad-ot-nachaloto-na-godinata-na-teritoriyata-na-oblastta-sa-registrirani-212-tezhki-patnotransportni-proizshestviya.html", "text": "От началото на годината до момента на територията на Благоевградска област са регистрирани 212 тежки пътнотранспортни произшествия с 15 загинали и 268 ранени. Това каза на брифинг Славчо Ангелов, началник група в сектор „Пътна полиция“ - Благоевград, предаде репортер на  Радио „Фокус“ - Пирин . Според Ангелов сравнено с миналата година произшествията са с 6 повече, загиналите са 6 по-малко, а ранените са 21 повече. Ангелов уточни, че статистиката се е променила в сравнение с миналия месец, защото месец септември е бил много труден и е започнал по най-неприятния начин. Той отбеляза, че от началото на месеца са регистрирани 18 тежки пътнотранспортни произшествия с 24 ранени, без загинали, което е с 11 произшествия повече от септември месец миналата година и с 16 ранени повече. \r\nНатали СТЕФАНОВА", "date": "2018.09.18", "title": "Славчо Ангелов, ОДМВР - Благоевград: От началото на годината на територията на областта са регистрирани 212 тежки пътнотранспортни произшествия"}
{"url": "http://www.focus-news.net/news/2018/09/18/2568437/sport-real-madrid-e-prigotvil-372-miliona-evro-za-zakupuvaneto-na-zvezda.html", "text": "Реал Мадрид разполага с 372 милиона евро, които може да инвестира в привличането на някоя супер звезда от ранга на Неймар или Килиан Мбапе, съобщи испанският вестник AS. Според информацията ,президентът на клуба Флорентино Перес е много внимателен с инвестициите в трансфери, тъй като на клуба му предстои да реконструира „Сантиаго Бернабеу“. Изданието твърди, че именно това е причината някой измежду Мбапе и Неймар вече да не е в Мадрид, въпреки че темата е обсъждана активно през юни и юли.", "date": "2018.09.18", "title": "Спорт: Реал Мадрид е приготвил 372 милиона евро за закупуването на звезда"}
{"url": "http://www.focus-news.net/news/2018/09/18/2568438/inzh-kostadin-varev-kmet-na-belovo-vav-vsichki-uchebni-zavedeniya-na-teritoriyata-na-obshtinata-sa-izvarsheni-neobhodimite-tekushti-remonti.html", "text": "Във всички учебни заведения на територията на община Белово са извършени необходимите текущи ремонти. Това каза за  Радио „Фокус“ – Пазарджик  кметът на Община Белово инж. Костадин Варев. Той уточни, че само в Детска градина „Щурче“ в град Белово е на финала процедурата за избор на изпълнител на строително-монтажните работи по проект, който Общината е спечелила. „За съжаление не успяхме да приключим обществената поръчка преди лятото, за да може да го използваме и ремонтът ще започне в по-неблагоприятни климатични условия, но това е по-малкия проблем, важно е да успеем да реализираме успешно проекта“, коментира Варев. Той каза също, че вече са приключени ремонтите и на всички санитарни възли в училищата. По отношение на откритата нова библиотека в училището в село Мененкьово, кметът на Белово каза, че общината е оказала помощ при обзавеждането и. „При желание от страна на учебните заведения и с подкрепата на общината ще се създадат още по-добри условия за работа през новата учебна година“, каза също Варев. \r\nВаня НИКОЛОВА", "date": "2018.09.18", "title": "Инж. Костадин Варев, кмет на Белово: Във всички учебни заведения на територията на общината са извършени необходимите текущи ремонти"}
{"url": "http://www.focus-news.net/news/2018/09/18/2568439/veliko-tarnovo-v-pet-uchilishta-ot-oblastta-se-izvarshvat-mashtabni-remonti-i-sled-nachaloto-na-uchebnata-godina.html", "text": "В пет училища от областта се извършват мащабни ремонти и след началото на учебната година. Това съобщиха за  Радио „Фокус“ – Велико Търново  от Регионалната здравна инспекция. Поради започналия ремонт по проект „Развитие на модерна образователна инфраструктура в град Велико Търново“ по Оперативна програма „Региони в растеж 2014-2020“, състоящ се в реконструкция, модернизация и внедряване на мерки за енергийна ефективност, учениците от СУ „Г. С. Раковски“ и Спортно училище – Велико Търново, ще учат съответно в сградите на СУ „Вела Благоева“ и ПГЕ „А. Попов“ – Велико Търново, за което са създадени необходимите условия. Очакваните дати за завършване на ремонтните дейности са, както следва: за учебен корпус – 2 октомври и за прилежащи корпуси и дворно пространство – 30 ноември. \r\nПо същия проект на Оперативна програма „Региони в растеж 2014-2020“ ще продължи извършването на ремонтни дейности и в СУ „Владимир Комаров“ след започване на учебната година. От РЗИ съобщават, че за целта е създадена необходимата организация за недопускане на пряк риск за здравето и безопасността на учениците, както и за нарушаване на нормалното протичане на учебно-възпитателния процес до приключване на същия. \r\nВ други две училища на територията на областта – ПГАТ „Цанко Церковски“ в град Павликени и СУ „Цветан Радославов“ в град Свищов, ще продължи извършването на ремонтни дейности във физкултурни салони и след началото на учебната 2018/2019 г. От Здравната инспекция уверяват, че това няма да създаде пряк риск за живота и здравето на учениците и няма да доведе до нарушаване на нормалното протичане на учебния процес. В тази връзка е издадена заповед за временно спиране на физкултурния салон в ПГАТ „Цанко Церковски“ – Павликени, считано от 17 септември, а в СУ „Цветан Радославов“ – Свищов ремонтът ще приключи най-късно до края на месец октомври, като дотогава занятията по физическа култура ще се провеждат на външните спортни площадки. \r\nПрез периода 3 – 12 септември по предварително уточнен с общинските администрации план-график, експертите от РЗИ извършиха съвместни проверки във всички 85 учебни заведения в 10-те общини на областта, с цел оценка на готовността им за учебната година и по изпълнението на издадените 32 предписания за привеждане в съответствие със здравните изисквания. Към 12 септември изцяло са изпълнени 24 от издадените предписания в края на учебната година, а частично – 3 предписания. Постъпили са 8 молби от директори на учебни заведения за удължаване срока на предписанията, за които РЗИ – Велико Търново е дала съгласието си, като в 2 от училищата някои от мероприятията са изпълнени. \r\nОбщата оценка относно готовността на училищата за учебната 2018/1019 година е, че подготовката в учебните заведения е приключила и по-голямата част от тях са в много добро състояние. От РЗИ – Велико Търново уточняват, че ще продължат да осъществява систематичен и насочен здравен контрол в учебните заведения на областта, в т.ч. и по изпълнението на предписаните мероприятия. \r\nНадежда КРЪСТЕВА", "date": "2018.09.18", "title": "Велико Търново: В пет училища от областта се извършват мащабни ремонти и след началото на учебната година"}
{"url": "http://www.focus-news.net/news/2018/09/18/2568432/evrodeputat-petar-kurumbashev-za-promenite-v-zakona-za-patishtata-deystva-se-v-usloviya-na-revolyutsionna-neotlozhnost.html", "text": "Действа се в условия на революционна неотложност. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност и във връзка с промените в Закона за пътищата, с които се измени Законът за автомобилните превози, с което се задължават автобусните превозвачи да се оборудват с обезопасителни колани и видеорегистратори, предаде репортер на  Агенция „Фокус“ . В отговор на въпрос по промените в Закона за пътищата, Курумбашев коментира: „Често натоварваме ЕС, че  идиотщините, които се случват на родна почва, трябва да бъдат отстранени от Европа. В Европа се случват достатъчно тежки процеси, за да се занимават, че на някой му е хрумнало, понеже на 25 август се е случило нещо, на 26-ти всички да се вържем с колани“, каза Курумбашев. По думите му в момента има желание да се представят резултати, но те дали ще имат ефект, е друга тема.  \r\nДеница КИТАНОВА", "date": "2018.09.18", "title": "Евродепутът Петър Курумбашев за промените в Закона за пътищата: Действа се  в условия на революционна неотложност"}
{"url": "http://www.focus-news.net/news/2018/09/18/2568442/s-grandiozen-parad-na-glavniya-ploshtad-v-baku-beshe-otbelyazana-100-godishninata-ot-sazdavaneto-na-azerbaydzhanskata-demokratichna-republika.html", "text": "В рамките на честването на 100-годишнината от създаването на Азербайджанската демократична република (АДР), на 15 септември 2018 година азербайджанският народ тържествено отбеляза годишнината на още една важна дата, която има голямо значение за формирането на неговата първа независима република. Това съобщиха от пресцентъра на  Посолството на Азербайджан в България . Миналата събота в страната на най-високото ниво беше отбелязана 100-годишнината от историческото освобождение на столицата на Азербайджан, град Баку на 15 септември 1918 г. \r\nАДР (1918-1920), първата парламентарна република в ислямския Изток, е провъзгласена от Националния съвет на Азербайджан на 28 май 1918 година в Тифлис в трудни вътрешно- и външнополитически условия. Една от трудностите, с които изведнъж се сблъска млада държава, е окупацията на бъдещата й столица, град Баку, от 20-хилядните сили на болшевики и техните съюзници, арменските дашнаци начело със Степан Шаумян, назначен с протекциите на Ленин, които под мотото \"На борба с контрареволюционните елементи!\" от март 1918 година провеждат политика на геноцид срещу мирното азербайджанско население. \r\nОсвобождението на Баку от болшевишко-дашнакската окупация става основната задача, пред която е изправено националното правителство на Азербайджан. На 4 юни 1918 г. в Батуми АДР сключва Договор за приятелство и сътрудничество с Османската империя, според който Османската империя се задължава да подпомага на АДР в пълното възстановяване на териториалната цялост. Съюзническите азербайджански и турски войски са обединени в Кавказката ислямска армия под командването на Нури паша. След тримесечните кръвопролитни битки през лятото на 1918 г. Баку е освободен на 15 септември 1918 г. След два дни, на 17 септември, правителството на АДР в пълен състав се премества от Гянджа в Баку, който е обявен за столица на младата република. Министерският съвет на АДР под ръководството на Фатали хан Хойски първо отменя всички решения и постановления, приети от болшевиките на Бакинската комуна и правителството на меншевиките \"Центрокаспия\" и се обявява за защитата на правата на всички граждани, независимо от тяхната етническа и религиозна принадлежност. \r\nОсвобождението на Баку е второто най-важно събитие в живота на Азербайджан след обявяването на независимостта на 28 май 1918 г., което допринася значително за укрепването на независимостта и установяването на границите на младата държава, както и за осигуряване на безопасността на мирното население на Баку и околните райони. \r\nВ рамките на празненствата на 15 септември 2018 г. на главния площад на столицата на Азербайджан със символното име \"Азадлъг\" (Свобода) се проведе грандиозен парад, в който взеха участие президентите на Азербайджан Илхам Алиев и Турция Реджеп Таип Ердоган.", "date": "2018.09.18", "title": "С грандиозен парад на главния площад в Баку беше отбелязана 100-годишнината от създаването на Азербайджанската демократична република"}
{"url": "http://www.focus-news.net/news/2018/09/18/2568441/zoran-zaev-integratsiyata-v-es-i-nato-e-bez-alternativa-nyama-dokazatelstva-za-rusko-vliyanie.html", "text": "Нямаме доказателства или аргументи, че Русия има каквото и да е влияние по отношение на референдума. Вярно е, че тя не е щастлива от разширяването на НАТО в Македония, но тя няма нищо против разширяването на ЕС в целия регион на Западните Балкани“, заяви във вторник македонският премиер Зоран Заев в отговор на въпрос от журналист по време на съвместната конференция с еврокомисаря по разширяването Йоханес Хан, предава  скопският телевизионен канал „Сител“ . \r\nНа пресконференция в сградата на правителството, Заев отново повтори, че за гражданите на Македония няма друга алтернатива освен ЕС и НАТО и изрази надежда, че всички приятели на Македония ще направят възможно на 30 септември гражданите да гласуват свободно и да използват демократичното си право без да позволят каквото и да е влияние отвън, тъй като това е историческо решение, което македонците могат да вземат сами. \r\n„Фактите говорят, че нямаме доказателства и аргументи за влияние на Русия по отношение на референдума. Вярно е и това, че Русия не е щастлива от разширяването на НАТО в Македония, но тя няма нищо против разширяването на ЕС в целите Западни Балкани. Но, генерално тя е против влизането на Македония в НАТО и го казва дори публично“, заяви македонският премиер, като добави, че Скопие иска да „изгражда приятелство с всички страни, включително и с Русия. Имаме много какво да развиваме в нашето сътрудничество“. \r\nПревод и редакция:", "date": "2018.09.18", "title": "Зоран Заев: Интеграцията в ЕС и НАТО е без алтернатива, няма доказателства за руско влияние"}
{"url": "http://www.focus-news.net/news/2018/09/18/2568443/pregled-na-mezhdunarodnite-novini-do-13-chasa-agentsiya-fokus.html", "text": "Нямаме доказателства или аргументи, че Русия има каквото и да е влияние по отношение на референдума. Вярно е, че тя не е щастлива от разширяването на НАТО в Македония, но тя няма нищо против разширяването на ЕС в целия регион на Западните Балкани“, заяви във вторник македонският премиер Зоран Заев в отговор на въпрос от журналист по време на съвместната конференция с еврокомисаря по разширяването Йоханес Хан, предава  скопският телевизионен канал „Сител“ . \r\nНа пресконференция в сградата на правителството, Заев отново повтори, че за гражданите на Македония няма друга алтернатива освен ЕС и НАТО и изрази надежда, че всички приятели на Македония ще направят възможно на 30 септември гражданите да гласуват свободно и да използват демократичното си право без да позволят каквото и да е влияние отвън, тъй като това е историческо решение, което македонците могат да вземат сами. \r\n„Фактите говорят, че нямаме доказателства и аргументи за влияние на Русия по отношение на референдума. Вярно е и това, че Русия не е щастлива от разширяването на НАТО в Македония, но тя няма нищо против разширяването на ЕС в целите Западни Балкани. Но, генерално тя е против влизането на Македония в НАТО и го казва дори публично“, заяви македонският премиер, като добави, че Скопие иска да „изгражда приятелство с всички страни, включително и с Русия. Имаме много какво да развиваме в нашето сътрудничество“. \r\n*** Министърът на отбраната на Русия Сергей Шойгу в телефонен разговор с израелския си колега Авигдор Либерман е заявил, че вината за сваления над Средиземно море руски самолет Ил-20 е изцяло на Израел, гласи съобщение от Министерството на отбраната на Русия, цитирано от  ТАСС . \r\n„Вината за сваления руски самолет и смъртта на екипажа е изцяло на израелската страна. Министерството на отбраната на Русия по различни канали за взаимодействие нееднократно е призовавало израелската страна да се въздържа от удари по сирийската територия, които създават заплаха за сигурността на руските военнослужещи“, заяви руският министър. \r\nШойгу е посочил, че в резултат от безотговорните действия на израелските военновъздушни сили „независимо от договореностите за предотвратяване на опасни инциденти“, се е случила трагедия, която е струвала живота на 15 руски военнослужещи. „Командването на руската войскова групировка е било известено само една минута преди нанасянето на удара на израелските F-16”, съобщи той. \r\n„Действията на израелското военно ведомство не отговарят на духа на руско-израелското партньорство и ние си оставяме правото на бъдещи ответни мерки“, подчерта Шойгу. \r\nПо-рано представителят на Министерството на отбраната на Русия Игор Конашенков съобщи, че военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16. \r\n„Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът. \r\nТой добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район. „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков. \r\n*** Сирийското правителство във вторник приветства споразумението, което постигнаха Москва и Анакра един ден по-рано за отмяна на настъпателната операция в северозападната сирийска провинция Идлиб, предава  AFP . \r\nОт Министерството на външните работи на Сирия съобщиха, че „Дамаск приветства споразумението за провинция Идлиб“, която е последният бастион на въоръжената опозиция в страната. \r\n*** Президентът на Сърбия Александър Вучич се срещна във вторник с председателя на Китай Си Дзинпин, като първите думи на сръбския държавен глава бяха, че е чест за него, че има възможност да разговаря отново с китайския лидер, пише  електронното издание на белградския ежедневник Danas . \r\nВ краткия си увод преди срещата с китайската делегация, ръководена от Си, Вучич подчерта, че се сеща за думите си от последната среща във връзка с китайската инициатива „Един пояс, един път“, че китайският народ не е единственият, който ще „се радва на плодовете“ от този проект. Сърбия е най-добрият пример за тези думи, смята сръбският държавен глава. \r\nСи и Вучич, както е обявено, ще присъстват на подписването на два договора за концесионен заем, свързан с изграждането на околовръстен път около Белград. \r\nПо време на посещението си в Китай, сръбският лидер ще участва в редовната годишна среща, наречена „New Champions”, организирана от световния икономически форум (Летния Давос). \r\nФорумът ще събере повече от 2000 представители на политическите, бизнес и научните елити, както и личности от света на културата. \r\n*** Лидерът на Демократическата лига на Косово (ЛДК) Иса Мустафа заяви, че диалогът със Сърбия не е спешен въпрос и че той изисква консенсус между политическите партии в Косово, пише  косовското издание Koha Ditore . \r\nМустафа заяви, че преговорите изместват на заден план проблемите, с които се сблъскват гражданите на страната. По неговите думи, диалогът трябва да бъде воден от „легитимни институции“, които трябва да бъдат избрани чрез свободни избори и независимо, че партия подкрепя диалога като път за разрешаване на споровете, тя настоява въпросът за корекция на границите да не е част от разговорите. \r\n„Сърбия първо трябва да ни признае в сегашните ни граници и чак тогава можем да говорим за границите, ако сметнем, че това е в наш интерес“, заяви той. ЛДК не смята, че сега е подходящ момент за улични протести, въпреки „слабото представяне“ на оглавяваното от премиера Рамуш Харадинай правителство. „В моментът, в който решим, че трябва да има протести, или ще организираме такива, или ще се присъединим към тях“, заяви Иса Мустафи след среща на партийното ръководство. \r\n*** Министърът на отбраната на Русия Сергей Шойгу в хода на телефонен разговор с израелския си колега Авигдор Либерман е заявил, че Русия си оставя правото на бъдещи ответни мерки по отношение на Израел, съобщиха от Министерството на отбраната на Русия, предава  РИА Новости . \r\n„Действията на израелското военно ведомство не отговарят на духа на руско-израелското партньорство и си оставяме правото на бъдещи ответни действия“,\t е заявил Шойгу. \r\n***  Президентът на Република Сръбска (РС) (сръбската част на Босна и Херцеговина (БиХ)) Милорад Додик, че сътрудничеството със Санкт Петербург е отлично и отбеляза, че има възможности за бъдещото му разширяване и конкретно за построяване на нови електрически централи в РС и развитие на връзките в здравеопазването, пише  електронното издание Sarajevo Times . \r\nСлед срещата с губернатора на Санкт Петербург Георгий Полтавченко в Баня Лука, Додик отбеляза, че страните разглеждат нови възможности за сътрудничество. \r\nГубернатор Полтавченко, от своя страна, посочи, че е дошъл в Баня Лука за продължаване на доброто сътрудничество и анонсира подписването на меморандум за изграждане на каскадна водноелекрическа централа (ВЕЦ). \r\n„Добре е приятелските отношения да бъдат трансформирани в добри политически и икономически отношения“, отбеляза Полтавченко. \r\nОсвен това президентът на Република Сръбска Милорад Додик е наградил губернатора на Санкт Петербург с медал на РС за изключителни заслуги към развитието и заздравяването на икономическото сътрудничество и политическите отношения между Сърбия и Русия. \r\n*** Решението на САЩ да увеличат вносните мита за китайски стоки внася неопределеност в двустранните търговски консултации, се казва в съобщение от Министерството на търговията на Китай, предава  РИА Новости. \r\nПрезидентът на САЩ Доналд Тръмп в понеделник обяви, че увеличава с 10% митата върху китайски стоки на стойност 200 милиарда долара, като решението ще влезе в сила на 24 септември, а от 1 януари митата ще нараснат до 25%. Американският държавен глава не изключи и трети етап на повишаване на ставките – върху стоки на стойност около 267 милиарда долара, ако Китй продължи да предприема ответни мерки. \r\n„Силната привързаност на американската страна към повишаването на митата внесе нова неопределеност в двустранните консултации“, се казва в заявилението. \r\nТърговското ведомство на Китай изрази надежда, че американската страна ще осъзнае възможните негативни последствия от такива действия и със своевременни „убедителни мерки ще внесе корекции в своето поведение“. \r\nРИА припомня, че миналата седмица официалният представител на Министерството на външните работи на Китай Ген Шуан заяви, че китайската страна е получила покана от САЩ за провеждане на нов рунд от преговори по търговските противоречия и приветства този ход от страна на Вашингтон. В същото време вестник The Wall Street Journal, като се позова на източници, запознати със ситуацията, съобщи, че Китай може да се откаже от участие в новия кръг от търговските преговори със САЩ, ако американците въведат допълнителни мита. \r\n*** Европейският комисар по разширяването и политиката на добросъседство Йоханес Хан на среща с лидера на ВМРО-ДПМНЕ Християн Мицковски му е казал, че референдумът не е политическо събитие, нито е момент да се играят политически игри, предава  македонската агенция „Макфакс“ . \r\n„Казах това на всички. Важно е да се мотивират всички да участват в референдума и да реализират демократичното си право. Има лични чувства, но най-важното е да се участва. И чрез това да се покаже колко е важно решението. Искам, колкото е възможно повече граждани да участват на референдума, тъй като това е послание до ЕС“, заяви Хан. \r\nКомисарят заяви, че трябва да се направят реформите, тъй като трябва да се види какъв напредък ще има Македония за една година, а това няма да се оценява само през договора за името. \r\n*** Извънредният временно поверен в делата на Руската Федерация в Република Македония Сергей Баздникин в понеделник е предал акредитивните си писма на македонския министър на външните работи Никола Димитров, пише  електронното издание на вестник „Денешен“ . \r\n„Пожелавам успех в изпълнението на отговорната функция на посланик Баздникин“, заяви Димитров, като подчерта, че Македония е стратегически ориентирана към евроатлантическа интеграция, но придава значение на бъдещото развитие на отношенията с Русия и на интензифицирането на сътрудничеството между двете страни във всички сфери от взаимен интерес, се казва в съобщение от македонското външно ведомство. \r\n„Денешен“ отбелязва, че Баздникин идва на мястото на Олег Шчербак, който беше посланик на Русия в Македония от 2010 година досега. \r\n***  Миграционният проблем не е партиен въпрос, а приоритет за страната, заяви премиерът на Унгария Виктор Орбан пред депутатите в понеделник, първият ден от есенната сесия на местния парламент, пише  електронното издание Hungary Journal . \r\nМинистър-председателят заяви, че е „историческа грешка“ от страна на „европейския елит“ това, че се е „провалил да запази Великобритания в Съюза и да задържи мигрантите извън него“. По думите на Орбан, тези които се борят срещу имиграцията са под „постоянна атака“, един елемент от която е бил доклада на Саргентини, одобрен от Европейския парламент миналата седмица. \r\n„Документът бе изготвен срещу Унгария, а не срещу унгарското правителство“, настоя Орбан, като добави, че текстът е пълен с „абсурди“ за антисемитизма в Унгария, освен другите проблеми. „В центъра на съвременния антисемитизъм всъщност е Брюксел, откъдето се финансират антиизраелските политически операции“, посочи унгарският лидер. \r\nБудапеща няма да отстъпи правото си да контролира границите, добави Орбан. „Няма да допуснем някой да вземе и една йота от правата ни да контролираме границите си“, категоричен бе той, като поясни, че унгарците „имат повече умения да контролират границата от всеки в Брюксел“. Премиерът настоя, че унгарските гранични полицаи са „не само професионалисти, но и патриоти“, които са положили клетва да защитават страната и „това е нещо, което парите не могат да купят“. \r\nОрбан продължи с това, че „Брюксел не цели да защити границите на Европейския съюз, а да установи приемна служба, която да менажира имиграцията, а не да я спре“. „Унгария нито е транзитен път, нито бежански лагер; ако искаме да се смесим с други култури и цивилизации ние първо ще проведем консултации“, отбеляза той и добави, че няма да насажда „тази идея на унгарския народ“. \r\nЩо се отнася до „националните работи“, опозиционните партии не трябва никога да гласуват срещу Унгария, подчерта Орбан. Той заяви, че на парламентарните избори преди пет месеца народът е решил да даде своето доверие на правителството и му е дал зелена светлина да продължи със своите семейни, икономически и национални политики, както и да продължи да предприема действия срещу миграцията. „Ако не искат да останете заседнали в миналото, съсредоточени върху едни и същи неща, можете да последвате народа“, каза премиерът на опозиционните депутати. \r\n„Унгария гради икономика, основана на труда, а не на социалните помощи“, обясни премиерът, когато се обърна към икономическите въпроси. „Когато има работа, има всичко“, смята той. \r\nВ тази връзка той представи данни, според които унгарската икономика е създала 800 хиляди работни места от 2010 година насам, 600 хиляди от които са в частния сектор. Заплатите се увеличават 65 месеца поред, добави той. През второто тримесечие на тази година унгарската икономика е нараснала с 4,8%, което е два пъти повече от средното за ЕС, посочи унгарският лидер. \r\nОрбан увери, че правителството му ще изпълни обещанието си да направи Унгария страна, в която си струва да работиш и да отглеждаш деца. Премиерът е уверен, че Унгария един ден ще е сред петте „най-добри и устроени“ страни в Съюза. \r\n***  Испания работи за включване на специална глава за Гибралтар в споразумението за излизане на Великобритания от Европейския съюз, което трябва да се случи през март 2019 година. Това се разглежда от испанските власти като подходящ момент за осъществяването на прогрес по дългогодишни проблеми около данъчните различия, проблеми от сферата на околната среда и контрабандата, която минава през британската територия, разположена в най-южната част на Иберийския полуостров, пише  електронното издание на вестник El Pais . \r\nГлавният преговарящ за Брекзит от страна на Европейския съюз Мишел Барние е пристигнал в понеделник, за да се срещне с испанския премиер Педро Санчес, с когото са обсъдили тези въпроси. Мадрид няма да повдига въпроса за суверенитета над територията, която е част от Великобритания според Договора от Утрехт, сключен през 1713 година, отбелязва изданието. \r\n„Идеята е да работим за взаимна полза. Имаме нужда от по-балансирани отношения“, е заявил пред испанския вестник неназован източник, запознат с въпроса. „И в бъдеще е неизбежно Гибралтар да стане по-близък с Испания, защото това означава да стане по-близък с ЕС“. \r\nРамката за преговорите относно Брекзит, изготвена от Брюксел през март 2017 година, предоставя на Испания правото да преговоря с Великобритания за Гибралтар. В клауза на документа се казва, че щом Обединеното кралство напусне Съюза, „нито едно споразумение между Брюксел и Лондон не може да бъде приложено за Гибралтар без споразумение между Кралство Испания и Обединеното кралство“. \r\nМеждувременно, Мадрид е започнал двустранен процес с Лондон, от който са проведени вече шест преговорни кръга, заявиха шестима източници, запознати с въпроса. \r\nИспанското правителство, което в момента е оглавявано от Социалистическата партия, е заинтересовано в подобряването на условията за трансграничните работници, намаляването на контрабандата на цигари и прекратяването на данъчните измами. \r\n***  Броят на бежанците и мигрантите на остров Лесбос надхвърли 11 хиляди, след като 615 души достигнаха източноегейския остров само през последните три дни, показват последните данни, публикувани от местните власти, пише  електронното издание на вестник Kathimerini . \r\nСъгласно информацията, 98 мигранти от различни националности са пристигнали на Лесбос на 14 септември, 193 на 15-и и 324 на 16-и. \r\nГолемият брой на пристигналите – сред най-големите през последните години и най-големият за 2018 година – докара общия брой на бежанците на егейския остров до 11 053 души. \r\nОт тях, 8912 са настанени във вече препълнения приемен център Мория, 1185 живеят в лагера Кара Тепе, а другите са по по-малки съоръжения.", "date": "2018.09.18", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/09/18/2568430/afp-siriya-privetstva-sporazumenieto-mezhdu-moskva-i-ankara-za-idlib.html", "text": "Сирийското правителство във вторник приветства споразумението, което постигнаха Москва и Анакра един ден по-рано за отмяна на настъпателната операция в северозападната сирийска провинция Идлиб, предава  AFP . \r\nОт Министерството на външните работи на Сирия съобщиха, че „Дамаск приветства споразумението за провинция Идлиб“, която е последният бастион на въоръжената опозиция в страната. \r\nПревод и редакция:", "date": "2018.09.18", "title": "AFP: Сирия приветства споразумението между Москва и Анкара за Идлиб"}
{"url": "http://www.focus-news.net/news/2018/09/18/2568440/magdalena-miltenova-konfederatsiya-na-avtobusnite-prevozi-svobodniyat-pazar-na-avtobusnite-prevozi-mi-prilicha-na-svobodiya.html", "text": "Либерализацията или свободният пазар на автобусните превози ми прилича на свободия. Това каза председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова по време на дискусия за втората част на Пакета за мобилност, предаде репортер на  Агенция „Фокус“ .„Дали го наричаме либерализация или свободен пазар, на мен малко ми прилича на свободия, което е проблем. Манталитетът, който работи в България, няма да бъде добре да имаме тези европейски директиви“, каза Милтенова. Според нея, ако нещата не се променят по отношение на финансирането на транспорта, по отношение на прилагането на превозите, значи след две – три години няма да са 128, а 528 населени места без транспорт.   \r\nДеница КИТАНОВА", "date": "2018.09.18", "title": "Магдалена Милтенова, Конфедерация на автобусните превози: Свободният пазар на автобусните превози ми прилича на свободия"}
{"url": "http://www.focus-news.net/news/2018/09/18/2568448/ministar-emil-karanikolov-otkri-balgaro-vietnamski-biznes-forum-v-grad-hanoy.html", "text": "Българската страна е готова да окаже подкрепа на виетнамски фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Това заяви министърът на икономиката Емил Караниколов на откриването на Българо-виетнамски бизнес форум в град Ханой, Виетнам, съобщиха от пресцентъра на  Министерството на икономиката . Министър Караниколов подчерта, че посещението му в азиатската страна цели да засили диалога и да активизира търговско-икономическите отношения между двете страни. Той посочи, че по отношение на подкрепата на България към динамичния ход на преговорите по сключването на Споразумение за свободна търговия (ССТ) между ЕС и Виетнам. „Такава подкрепа демонстрираме и днес за възможно най-скорошно подписване на това Споразумение, което ще изпрати силен сигнал за единодействието между Европа и Азия като цяло“, каза още той.  \r\nПо думите му от структурния анализ за последните години, става явно, че най-голям дял в износа на България за Виетнам заемат медикаментите, инсектициди и хербициди, пшеницата, антибиотици и др., което е индикатор, че страната ни има потенциал и интерес  за реализацията на продукти в различни области като фармацевтиката, химическата промишленост, машиностроителна и електротехническа продукция. В тази връзка той изрази готовност да подкрепи всяка конкретна бизнес инициатива, под формата на обмен на бизнес посещения и делегации, провеждане на бизнес форуми, с цел да се помогне на фирмите от двете страни по-добре да опознаят съществуващите възможности за ръст във взаимната ни търговия.  \r\nПо време на форума министър Караниколов запозна представителите на бизнеса с ключови фактори и модели за развитието на успешни партньорства и инвестиционни проекти в България, сред които Закона за насърчаване на инвестициите (ЗНИ), Национална компания „Индустриални зони“ (НКИЗ) и София тех парк.  \r\nВ рамките на посещението си министър Караниколов се срещна и с виетнамския си колега министър Чан Туан Ан в Министерство на индустрията и търговията. По време на визитата си той приветства постигнатите впечатляващи резултати в социално-икономическото развитие и международната интеграция на Виетнам в последните години. Министър Караниколов изтъкна, че за Министерството на икономиката е от особено значение разнообразяването и разширяването на взаимната търговия, от една страна, и насърчаването на инвестиционното сътрудничество, от друга. Той сподели още, че усилията на българската страна в тази връзка са насочени приоритетно към стимулиране на високотехнологичните производства в страната и увеличаване на техния дял в общия български износ, разширяване експортната листа на България с продукция на машиностроенето и електротехническата промишленост, както и други стоки с висока добавена стойност. Двамата изразиха готовност за дългосрочно партньорство и комуникация в области от взаимен интерес.  \r\nВ края на седмицата в град Хошимин, който е най- големият икономически и бизнес център на Виетнам, ще се състои още един бизнес форум, където представители на българския бизнес ще имат възможността да се срещнат и обменят опит със свои виетнамки колеги.  \r\nЗа първите пет месеца на 2018 г. е постигнат общ стокообмен на стойност 34.8 млн. щ.д., от които български износ за 11.1 млн. щ.д., състоящ се от: инсектициди (2.4 млн. щ.д.); медикаменти (1.9 млн. щ.д.); каолин и каолинови глини (861 хил. щ.д.); антибиотици (785 хил. щ.д.); сурови или необработени тютюни (625 хил. щ.д.); медицински инструменти (466 хил. щ.д.); резервоари, цистерни (464 хил. щ.д.) и др. Вносът от Виетнам за същия период е на стойност 23.7 млн. щ.д. и се състои от: кафе (7.8 млн. щ.д.); обувки с ходила от каучук (2.4 млн. щ.д.); ядки, кашу (1.6 млн. щ.д.); пневматични гуми от каучук (1.5 млн. щ.д.); пластмасови артикули (794 хил. щ.д.); свързващи препарати за леярската индустрия (714 хил. щ.д.) и др.", "date": "2018.09.18", "title": "Министър Емил Караниколов откри Българо-виетнамски бизнес форум в град Ханой"}
{"url": "http://www.focus-news.net/news/2018/09/18/2568449/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-bez-zatrudneniya.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.18", "title": "Кюстендил: Преминаването на моторни превозни средства през ГКПП „Гюешево” се осъществява без затруднения"}
{"url": "http://www.focus-news.net/news/2018/09/18/2568450/mvr-izyasnyavat-se-obstoyatelstvata-okolo-intsidenta-s-prostrelyan-politsay-v-stolitsata.html", "text": "Столичен полицай е ранен при изпълнение на служебните задължения, съобщиха от  пресцентъра на МВР.  Към 11.30 часа е получен сигнал за пострадал полицай. Според първоначалната информация, два патрула служители на „Охранителна полиция“ и екип на Териториална полиция на Трето РУ са отишли на адрес в кв. „Илинден“. Те реагирали незабавно на сигнал, подаден в районното управление от майката на психично болен. Когато тя отворила вратата на жилището, синът й насочил пистолет към нея. Жената успяла да се отдръпне, но синът й прострелял полицейския служител в областта на главата. Пострадалият незабавно е откаран в болница. Психичноболният е задържан. Изясняването на всички обстоятелства по случая продължава.", "date": "2018.09.18", "title": "МВР: Изясняват се обстоятелствата около инцидента с прострелян полицай в столицата"}
{"url": "http://www.focus-news.net/news/2018/09/18/2568451/glavniyat-prokuror-na-federalna-provintsiya-bavariya-reynard-ryotle-e-na-ofitsialno-poseshtenie-v-balgariya-po-pokana-na-glavniya-prokuror-sotir-tsatsarov.html", "text": "Главният прокурор на федерална провинция Бавария Рейнард Рьотле е на официално посещение в България по покана на главния прокурор Сотир Цацаров. Това съобщиха от пресцентъра на  Прокуратура на Република България . В програмата на визитата са планирани срещи с министър-председателя Бойко Борисов, с министъра на външните работи и вицепремиер по правосъдната реформа Екатерина Захариева и министъра на правосъдието Цецка Цачева.  \r\nГлавният прокурор на Бавария и придружаващите го старши прокурори Клаус Рухланд и Йоахим Етенхофер, ще се срещнат и с председателя на Комисията по вътрешна сигурност и обществен ред в Народното събрание Цветан Цветанов и председателя на Комисията за противодействие на корупцията и за отнемане на незаконно придобитото имущество Пламен Георгиев. \r\nОсновни теми на срещите са двустранното сътрудничество в противодействието на организираната престъпност, корупцията и тероризма, съвместни разследвания по Евроджъст, обмяната на експертен опит и новата Европейска прокуратура. \r\nТова е второто посещение у нас на главен прокурор на Бавария, след осъществени вече взаимни визити в Мюнхен и София. През юни 2018 г.  федералният прокурор на Германия Петер Франк бе на официално посещение в България, след като през ноември 2017 г. главният прокурор Сотир Цацаров бе негов гост в Карлсруе.  \r\nРейнард Рьотле встъпва в длъжност като Главен прокурор на провинция Бавария на 16 февруари 2018 г. На територията, за която отговаря, има почти 13 млн. души население и 22 прокуратури. Оглавявал е гражданското отделение на Районния съд в Мюнхен и е работил на различни ръководни позиции в Баварското държавно министерство на правосъдието.", "date": "2018.09.18", "title": "Главният прокурор на федерална провинция Бавария Рейнард Рьотле е на официално посещение в България по покана на главния прокурор Сотир Цацаров"}
{"url": "http://www.focus-news.net/news/2018/09/18/2568446/magdalena-miltenova-konfederatsiya-na-avtobusnite-prevozvachi-slaganeto-na-kolani-i-videoregistratori-v-avtobusite-e-poredniyat-udar-varhu-bransha.html", "text": "Слагането на колани и видеорегистратори  в автобусите е поредният удар върху бранша. Това каза председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова по време на дискусия за втората част на Пакета за мобилност и във връзка с промените в Закона за пътищата, с които се измени Законът за автомобилните превози, с което се задължават автобусните превозвачи да се оборудват с обезопасителни колани и видеорегистратори, предаде репортер на  Агенция „Фокус“ . „Ние ще слагаме колани на стари автобуси. Нещо което в Европа никога не се е правило и най-вероятно няма да се направи. Хората по естествен път се опитват да извлекат от експлоатация старите превозни средства и да стимулират превозвачите да ги обновят. Ние сме единственият сектор в бранша, който няма един лев европейско финансиране“, заяви още Милтенова. Според нея превозвачите са лишени от всякакъв вид средства.  \r\nПо думите й поставянето на видеорегистраторите е допълнителна административна тежест, защото ще бъде необходим човешки ресурс. Според нея ще трябва някой да се занимава ежедневно да сваля информацита от тези видеорегистратори  и да я съхранява. „Как биха реагирали нашите партньори в Европа на нещо подобно? Защото ние, преиемайки този закон, казваме им, ако искат да извършват превоз в България, трябва да имат видерегистратори и колани“, заяви още Милтенова. „Какво ще ги правим колегите от Европа? Как би реагирала ЕК, защото ние нарушаваме на практика договора на ЕС за свободно движение“, заяви още Милтенова.  \r\nДеница КИТАНОВА", "date": "2018.09.18", "title": "Магдалена Милтенова, Конфедерация на автобусните превозвачи: Слагането на колани и видеорегистратори в автобусите е поредният удар върху бранша"}
{"url": "http://www.focus-news.net/news/2018/09/18/2568447/evrodeputatat-petar-kurumbashev-rosen-zhelyazkov-ima-golyam-administrativen-opit-vaprosat-e-kolko-barzo-shte-mozhe-da-se-orientira-v-transportniya-bransh.html", "text": "Росен Желязков има голям административен опит, въпросът е колко бързо ще може да се ориентира в транспортния бранш. Това каза евродепутатът от групата на прогресивния алианс на социалистите и демократите и член на Транспортна комисия към Европейския парламент Петър Курумбашев по време на дискусия за втората част на Пакета за мобилност и във връзка с кандидатурата на Росен Желязков за министър на транспорта, предаде репортер на  Агенция „Фокус“  Курумбашев поясни, че познава Желязков във времето, когато е работил в Столична община.\"Въпросът е колко бързо ще може да се ориентира в този бранш“, каза евродепутатът. \r\nСпоред него, какъвто и министър да си, трябва да имаш подкрепата на правителството да промениш законодателството през парламента.   \r\nДеница КИТАНОВА", "date": "2018.09.18", "title": "Евродепутатът Петър Курумбашев: Росен Желязков има голям административен опит, въпросът е колко бързо ще може да се ориентира в транспортния бранш"}
{"url": "http://www.focus-news.net/news/2018/09/18/2568434/tass-sergey-shoygu-hvarli-vinata-za-svaleniya-nad-sredizemno-more-il-20-varhu-izrael.html", "text": "Министърът на отбраната на Русия Сергей Шойгу в телефонен разговор с израелския си колега Авигдор Либерман е заявил, че вината за сваления над Средиземно море руски самолет Ил-20 е изцяло на Израел, гласи съобщение от Министерството на отбраната на Русия, цитирано от  ТАСС . \r\n„Вината за сваления руски самолет и смъртта на екипажа е изцяло на израелската страна. Министерството на отбраната на Русия по различни канали за взаимодействие нееднократно е призовавало израелската страна да се въздържа от удари по сирийската територия, които създават заплаха за сигурността на руските военнослужещи“, заяви руският министър. \r\nШойгу е посочил, че в резултат от безотговорните действия на израелските военновъздушни сили „независимо от договореностите за предотвратяване на опасни инциденти“, се е случила трагедия, която е струвала живота на 15 руски военнослужещи. „Командването на руската войскова групировка е било известено само една минута преди нанасянето на удара на израелските F-16”, съобщи той. \r\n„Действията на израелското военно ведомство не отговарят на духа на руско-израелското партньорство и ние си оставяме правото на бъдещи ответни мерки“, подчерта Шойгу. \r\nПо-рано представителят на Министерството на отбраната на Русия Игор Конашенков съобщи, че военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16. \r\n„Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът. \r\nТой добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район. „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков. \r\nПревод и редакция:", "date": "2018.09.18", "title": "ТАСС: Сергей Шойгу хвърли вината за сваления над Средиземно море Ил-20 върху Израел"}
{"url": "http://www.focus-news.net/news/2018/09/18/2568453/slavcho-angelov-odmvr-blagoevgrad-mototo-za-operatsiya-edward-za-balgariya-tazi-godina-e-bezopasni-mobilni-kombinatsii-za-zhivot.html", "text": "Мотото за операция „Европейски ден без загинали на пътя – EDWARD“ на Република България тази година е „Безопасни мобилни комбинации за живот“. Това каза на брифинг Славчо Ангелов, началник група в сектор „Пътна полиция“ - Благоевград, предаде репортер на  Радио „Фокус“ - Пирин . Той отбеляза, че операцията ще се проведе на 19 септември, както и че мотото е в контекста на темата на Европейската седмица на мобилността – от 16 до 22 септември. „Идеята е в периода преди операцията всички участници в движението по пътищата да помислят дори само за няколко минути за рисковете, с които се сблъскват и за рисковете, на които може да изложат и останалите участници в движението. Хората трябва да помислят за това как самите те могат да допринесат за намаляване рисковете на пътя. Призивът е в детските и учебните заведения, институциите и организациите, чрез семинари, конференции, състезания и други форми да се разпространяват и активизират информации и дейности за повишаване на вниманието при движение по пътищата“, допълни Ангелов. Той посочи, че за постигането на целта на 19 септември да няма загинали по пътищата на страната ни от МВР ще е засилена контролната дейност и в максимална степен ще се подпомогне безопасността на всички участници в движението по пътищата. По думите му на 21 септември 2017 година по време на операция EDWARD на територията на страната са били регистрирани 19, а през 2016 година – 11 тежки пътнотранспортни произшествия. Ангелов каза още, че за успешното провеждане на операцията, ще се проведе 24-часов контрол на движението по пътищата и ще има респективно полицейско присъствие. По думите му в максимална степен ще се използват наличните технически средства и автоматизираните технически средства за контрол на скоростта. \r\nНатали СТЕФАНОВА", "date": "2018.09.18", "title": "Славчо Ангелов, ОДМВР - Благоевград: Мотото за операция EDWARD за България тази година е „Безопасни мобилни комбинации за живот“"}
{"url": "http://www.focus-news.net/news/2018/09/18/2568445/spetsializiraniyat-nakazatelen-sad-shte-gleda-myarkata-na-ivan-arabadzhiev-nikolay-slavov-i-svetlin-dobrev-obvineni-v-razprostranenie-na-narkotitsi.html", "text": "Специализираният наказателен съд ще гледа мярката на Иван Арабаджиев, Николай Славов и Светлин Добрев, обвинени в разпространение на наркотици. Това съобщиха от пресцентъра на  Специализирания наказателен съд . Днес в Специализирания наказателен съд беше внесено искане от страна на Специализираната прокуратура, за вземане на мярка за неотклонение „Задържане под стража“ спрямо Иван Арабаджиев, Николай Славов и Светлин Добрев, с повдигнати обвинения за участие в организирана престъпна група, създадена с цел разпространение на наркотични вещества основно на територията на град Стара Загора.  \r\nДелото ще се разгледа в 13.30 часа от 3-ти състав на Специализирания наказателен съд.", "date": "2018.09.18", "title": "Специализираният наказателен съд ще гледа мярката на Иван Арабаджиев, Николай Славов и Светлин Добрев, обвинени в разпространение на наркотици"}
{"url": "http://www.focus-news.net/news/2018/09/18/2568456/kyustendil-postanovkata-vsichko-ili-nishto-shte-bade-predstavena-v-obshtinski-dramatichen-teatar-nevena-kokanova-v-dupnitsa.html", "text": "Постановката „Всичко или нищо” ще бъде представена в Общински драматичен театър „Невена Коканова” в Дупница. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Постановката ще бъде представена пред любителите на театралното изкуство в Дупница от 19.00 часа. Във „Всичко или нищо” играят популярният актьор Христо Шопов, Лилия Маравиля и Ирини Жамбонас. Според организаторите на представлението неочаквани срещи и събития, вплетени в интригуващ сюжет ще просълзят и разсмеят дупнишката публика. Автор и режисьор на пиесата е Лиза Шопова, а сценографията и костюмите са на Антония Попова. \r\nВенцеслав ИЛЧЕВ", "date": "2018.09.18", "title": "Кюстендил: Постановката „Всичко или нищо” ще бъде представена в Общински драматичен театър „Невена Коканова” в Дупница"}
{"url": "http://www.focus-news.net/news/2018/09/18/2568455/pazardzhik-okolo-300-kgdka-e-dobivat-na-slanchogled-v-oblastta.html", "text": "Добивът на слънчоглед приключи в областта. Това каза за  Радио „Фокус“ - Пазарджик  Петко Димитров, зърнопроизводител от Пазарджик. По думите му тази година добивът е около 300 кг и е доста добър в сравнение с миналата година. Той добави, че изкупната цена на слънчогледа в сравнение с миналата година се е вдигнала с 0.02 лв. и се изкупува на 0.54 лв., което е добре за производителите. Все повече от зърнопроизводителите  в региона на Пазарджик се ориентират към отглеждането на слънчоглед, заради по-лесното култивиране и високите цени на изкупуване. \r\nРадослава МУРДЖЕВА", "date": "2018.09.18", "title": "Пазарджик: Около 300 кг/дка е добивът на слънчоглед в областта"}
{"url": "http://www.focus-news.net/news/2018/09/18/2568458/sport-milan-privleche-izpalnitelniya-direktor-na-arsenal-ivan-gazidis.html", "text": "Главният изпълнителен директор на Арсенал Иван Газидис е приел предложението на Милан да започне работа в италианския клуб, съобщиха от лондонския клуб на официалния си уебсайт. Газидис обяви, че това е най-трудното решение през живота му, но е за доброто и на двата клуба. Той ще започне работа в миланския град на 1 декември.", "date": "2018.09.18", "title": "Спорт: Милан привлече изпълнителния директор на Арсенал Иван Газидис"}
{"url": "http://www.focus-news.net/news/2018/09/18/2568457/veliko-tarnovo-hudozhestvenata-galeriya-boris-denev-shte-bade-vklyuchena-v-novi-turisticheski-marshruti-chrez-sredstva-po-programa-interreg-v-a-rumaniya-balgariya.html", "text": "Художествената галерия „Борис Денев“ във Велико Търново ще бъде превърната в модерен център за изкуства. Емблематичната сграда, намираща се в местността Боруна, ще бъде включена в нови туристически маршрути, обединяващи забележителности в България и Румъния. Това съобщиха от пресцентъра на  Община Велико Търново . За целта Община Велико Търново спечели проект, чрез който ще бъде осигурено европейско финансиране от програма „ИНТЕРРЕГ V-A Румъния – България“ 2014-2020. \r\nДоговорът за предоставяне на безвъзмездна финансова помощ бе подписан в края на миналата седмица от кмета на Велико Търново Даниел Панов в Секретариата на трансграничната програма, базиран в румънския град Кълъраш.  \r\nПроектът „Изкуство и култура - общи трансгранични активи в подкрепа на устойчивото развитие на туризма“ ще бъде реализиран в партньорство с Община Калафат, област Долж, Румъния и с Фондация „Лице за изкуство и култура“ - Плевен. Общата му продължителност е 36 месеца от подписването на договора за финансиране. Общата стойност на инвестиционното намерение е 1 487 271 евро за всички партньори, като бюджетът на Община Велико Търново възлиза на 749 957 евро и ще послужи за реализиране на всички заложени дейности. \r\nВ Художествената галерия „Борис Денев“ ще бъдат въведени мерки за енергийна ефективност. Модернизиран ще бъде и Дворецът-музей „Маринку“ в Калафат. Превръщането на двете културни средища в съвременни центрове за изкуство ще насърчи туристическия интерес към тях. \r\nЗа целта ще бъдат организирани и популяризирани съвместни инициативи – изложби, арт-прояви и събития, които ще бъдат обединени в специален календар. Ще бъде създаден също нов туристически продукт с тематични маршрути за посетителите от двете страни на р. Дунав и в Централна България, включително пет общи туристически услуги. Ще бъде разработен и нов каталог на нематериалното културно наследство.", "date": "2018.09.18", "title": "Велико Търново: Художествената галерия „Борис Денев“ ще бъде включена в нови туристически маршрути чрез средства по Програма „ИНТЕРРЕГ V-A Румъния – България“"}
{"url": "http://www.focus-news.net/news/2018/09/18/2568454/kyustendil-ekip-na-darzhavna-agentsiya-za-metrologichen-i-tehnicheski-nadzor-izvarshva-proverka-na-asansyora-v-koyto-beshe-otkrito-tyaloto-na-zaginaloto-10-godishno-momche.html", "text": "Екип на Държавна агенция за метрологичен и технически надзор (ДАМТН) извършва проверка на асансьора, в който беше открито тялото на загиналото 10-годишно момче в Кюстендил. Това съобщиха за  Радио „Фокус” – Кюстендил  от пресцентъра на държавната агенция. Изпратен е екип на място, който извършва проверка на подемното съоръжение. Асансьорът е запечатан. Към момента не може да се оповести информация относно констатации на проверяващите органи заради течащото разследване. \r\nВенцеслав ИЛЧЕВ", "date": "2018.09.18", "title": "Кюстендил: Екип на Държавна агенция за метрологичен и технически надзор извършва проверка на асансьора, в който беше открито тялото на загиналото 10-годишно момче"}
{"url": "http://www.focus-news.net/news/2018/09/18/2568464/evropeyskiyat-sayuz-zasilva-podkrepata-si-za-svobodata-na-mediite-i-za-mladite-zhurnalisti-v-zapadnite-balkani.html", "text": "На втората конференция „Дни на медиите — Западни Балкани“ Европейският съюз затвърди подкрепата си за независимите медии в региона и увеличи помощта за младите журналисти посредством регионални инициативи. Това съобщиха от пресцентъра на  Представителството на ЕК в България . Постави се акцент върху отчетността на медиите, финансирането, изграждането на капацитет, регионалното сътрудничество.  \r\nТези инициативи имат за цел да улеснят образованието, да осигурят професионални обучения за медийни оператори и да засилят медийната и цифровата грамотност на младите хора. Освен това с нови програми ще се насърчи обменът в региона и с ЕС, ще се изгради капацитет за предотвратяване на заплахи и нападения срещу журналисти, ще се укрепи експертния правен опит и ще се подкрепят устойчивите модели за финансиране на медиите. \r\nКонференцията се състоя в Скопие, бившата югославска република Македония, на 17 и 18 септември 2018 г. с участието на Йоханес Хан, комисар по въпросите на европейската политика за съседство и преговорите за разширяване. Тя събра над 300 представители на медиите и организациите на гражданското общество, както и създатели на политики от ЕС и Западните Балкани. \r\nСвободата на медиите е сред основните принципи на Европейския съюз и е част от политическите критерии за присъединяване към ЕС.  \r\n„Стратегията ни за Западните Балкани доведе до нова динамика в интегрирането на страните от Западните Балкани в ЕС, но все още не се наблюдава съществен прогрес по отношение на свободата на медиите. За да се стимулира развитието и в тази област, на тазгодишните Дни на медиите беше поставен силен акцент върху образованието и обучението на младите журналисти и върху действията, които укрепват медийната грамотност, насърчават помирението и подкрепят независимостта, защитата и икономическата устойчивост на един динамичен медиен пейзаж“, посочи комисарят Хан.", "date": "2018.09.18", "title": "Европейският съюз засилва подкрепата си за свободата на медиите и за младите журналисти в Западните Балкани"}
{"url": "http://www.focus-news.net/news/2018/09/18/2568463/radostin-pankov-regionalna-kolegiya-na-prevozvachite-varna-s-paket-mobilnost-transportat-shte-priklyuchi-shte-zatriyat-bransha.html", "text": "Ако влязат в сила мерките, заложени в така наречения Пакет „Мобилност“, ще затрият бранша. Това коментира за  Радио „Фокус“ – Варна  представителят на Регионалната колегия на превозвачите, занимаващи се с тежкотоварни превози, Радостин Панков. Според него от последните протести на бранша във Варна нищо не се е променило, а трудностите пред превозвачите са много. „В Европа продължават да спират българските шофьори и да се държат по начин, с който показват, че не искат да сме там“, коментира още той.  \r\nЩо се отнася до така наречения мобилен пакет, Панков заяви, че той няма да доведе положителен резултат за фирмите и за шофьорите, а за цяла Европа. „Искаме всички мерки да бъдат променени, за да можем да продължим да работим. И без Пакет „Мобилност“ сме в затруднено положение. А с него транспортът ще приключи“, каза още Панков. \r\nДиана СТОЕВА", "date": "2018.09.18", "title": "Радостин Панков, Регионална колегия на превозвачите – Варна: С Пакет „Мобилност“ транспортът ще приключи, ще затрият бранша"}
{"url": "http://www.focus-news.net/news/2018/09/18/2568465/sofiya-protestirashtite-sreshtu-pravitelstvoto-shte-provedat-shestvie-pred-sgradata-na-evropeyskata-komisiya-na-26-septemvri.html", "text": "Протестиращите срещу правителството ще проведат шествие пред сградата на Европейската комисия на 26 септември, предаде репортер на  Агенция \"Фокус\".  Протестните действия пред Народното събрание за момента протичат спокойно, полицейското присъствие е засилено, а движението в района се осъществява нормално. Един от протестиращите връчи \"златна кутия с обувки\" на служител на МВР, иронизирайки случая с бизнесмена Миньо Стайков, с молба да бъде предадена на кмета на София Йорданка Фандъкова. Протестиращите смятат, че българите плащат много висока цена за всичко и няма никой арестуван за корупция в държавата ни. Те са изготвили списък на \"националните предатели\". Един от организаторите съобщи, че най-вероятно утре протестните действия ще бъдат прекратени.", "date": "2018.09.18", "title": "София: Протестиращите срещу правителството ще проведат шествие пред сградата на Европейската комисия на 26 септември"}
{"url": "http://www.focus-news.net/news/2018/09/18/2568466/gencho-genchev-kmet-na-svishtov-obshtinata-e-parvenets-po-realizatsiya-na-proekti-po-op-regioni-v-rastezh.html", "text": "Община Свищов е първенец по реализация на проекти по ОП „Региони в растеж“. Това каза в предаването „Добре дошли в Свищов“ на  Радио „Фокус“ – Велико Търново  кметът на Общината Генчо Генчев. Той подчерта, че Общината се нарежда на първите места по изпълнение заедно с общините Габрово, Пловдив, Бургас, Варна. Предстои да бъде направен мониторинг от управляващия орган на всички 39 общини, реализирали проекти по ОП „Региони в растеж“. \r\nГенчо Генчев съобщи, че Инвестиционната програма на Общината е почти изпълнена. Предстои да се реализират проектите, касаещи културната и социална инфраструктура. Той посочи, че от 1 октомври ще стартира процедурата за кандидатстване с проекти за обновяване на културната инфраструктура. Община Свищов е разработила три проектни предложения – за реновиране, ремонтиран и енергийна ефективност на три читалища – във селата Вардим, Царевец и Ореш. „Най-големият ресурс е насочен в село Вардим, тъй като всички знаем, че от няколко години читалището е затворено заради опасността от срутване поради улягане на една голяма част от него. За това там е ресурсът ще е най-голям, за да може да се укрепи и да бъде изцяло ремонтирано и безопасно“, посочи Генчо Генчев. \r\nНадежда КРЪСТЕВА", "date": "2018.09.18", "title": "Генчо Генчев, кмет на Свищов: Общината е първенец по реализация на проекти по ОП „Региони в растеж“"}
{"url": "http://www.focus-news.net/news/2018/09/18/2568462/vitsepremierat-na-kosovo-enver-hodzhay-nay-golyamata-zaplaha-v-dialoga-sas-sarbiya-e-sazdavaneto-na-obshtnost-na-srabskite-obshtini.html", "text": "Вицепремиерът на Косово Енвер Ходжай заяви, че създаването на Общност на сръбските общини (ОСО) в най-младата балканска държава е най-голямата опасност за Прищина в диалога с Белград, предава  държавната „Радио и телевизия Косово“ (RTK) . \r\n„Ще направим всичко Общността на сръбските общини да няма изпълнителен или териториален характер“, увери Ходжай, като добави, че няма нужда да се бърза с формирането на ОСО преди да бъде получен позитивен отговор за членството на Косово в ООН. \r\nПревод и редакция:", "date": "2018.09.18", "title": "Вицепремиерът на Косово Енвер Ходжай: Най-голямата заплаха в диалога със Сърбия е създаването на Общност на сръбските общини"}
{"url": "http://www.focus-news.net/news/2018/09/18/2568467/politicoeu-sayuzat-obmislya-spetsialna-sreshta-na-varha-za-brekzit-prez-noemvri.html", "text": "Европейските лидери, които ще се срещнат в Австрия през тази седмица, ще обмислят дали да организират специална среща на върха на Европейския съюз пред ноември за Брекзит във връзка с реалната възможност за излизане на Великобритания през март без сделка с Брюксел, заяви председателят на Европейския съвет Доналд Туск, цитиран от  европейската редакция на Politico . \r\nВ писмо до европейските лидери в понеделник вечерта преди срещата на върха в Залцбург, Туск е казал на държавните глави и премиерите, че ще трябва да обсъдят съвместна политическа декларация за бъдещите отношения между Съюза и Великобритания и че трябва да обмислят дали да свикат извънредна среща през ноември в Брюксел, на която да бъде одобрен евентуален договор между страните. \r\nПредседателят на Европейския съвет предупреди, че все още има голям риск Великобритания да излезе от Европа без договор. „За съжаление, сценарий за излизане без сделка все още е доста възможен. Но ако действаме отговорно, можем да избегнем катастрофата“. \r\nПревод и редакция:", "date": "2018.09.18", "title": "Politico.eu: Съюзът обмисля специална среща на върха за Брекзит през ноември"}
{"url": "http://www.focus-news.net/news/2018/09/18/2568468/veliko-tarnovo-v-grada-shte-se-provede-kampaniya-sreshtu-raka-na-gardata-na-25-septemvri.html", "text": "За втори път екипът на Фондация „Нана Гладуиш – Една от 8“ със съдействието на Общината ще посети Велико Търново. Това съобщиха от пресцентъра на  Общината . \r\n„Каним всички дами с диагноза рак на гърдата в град Велико Търново на 25 септември пред сградата на Общината, където ще бъде паркиран Розовият кемпер на „Една от 8“. На 26 септември екипът на фондацията ще посети Комплексен онкологичен център – Велико Търново, за да се запознае и да подкрепи емоционално и практически пациентите, които превеждат лечение в центъра. Ще ги познаете по Розовия кемпер! Жените, които в момента преминават лечение и техните близки, могат да се възползват от услугите, които се извършват в розовия кемпер на фондация „Една от 8“. На място жените могат да разговарят с психолог. С тях ще бъде гримьор и кулинарен блогър. Екипът ще носи тюрбани, първични протези, аксесоари и брошури, които ще бъдат полезни за жените, преминаващи на лечение“, посочват от фондацията. \r\nС финансовата подкрепа на козметична компания Avon ще бъдат проведени безплатни ехографски профилактични прегледи за рак на гърдата. Условието е дамите да са на възраст от 20 до 65 години, да не са били диагностицирани с рак на гърдата и да не са бременни. Ще бъдат прегледани абсолютно безплатно 130 жени в град Велико Търново. \r\nВсеки, който желае, може да се запише за безплатен профилактичен преглед на 18 септември и 19 септември, в часовете от 10.00 до 16.00 часа на телефон 0888 811 323. \r\nПрегледите в град Велико Търново ще се проведат на 25 и 26 септември в сградата на Общината, ет 3, стая 306. \r\n„Обръщаме внимание, че поради огромния интерес, досега всички прегледи се изчерпват в рамките на първия ден. С вас сме! До скоро виждане”, завършват организаторите.", "date": "2018.09.18", "title": "Велико Търново: В града ще се проведе кампания срещу рака на гърдата на 25 септември"}
{"url": "http://www.focus-news.net/news/2018/09/18/2568452/ban-i-nimh-podpisaha-sporazumenie.html", "text": "Българската академия на науките, Националният институт по метеорология и хидрология, Националният браншов синдикат „Висше образование и наука“ – КНСБ и Министерството на образованието и науката подписаха споразумение, съобщиха от  БАН.  Споразумението има за цел да осигури нормалната работа на НИМХ до извеждането му от структурата на БАН.", "date": "2018.09.18", "title": "БАН и НИМХ подписаха споразумение"}
{"url": "http://www.focus-news.net/news/2018/09/18/2568469/varna-firmi-za-tezhkotovarni-prevozi-nastoyavat-za-garantirani-obezshteteniya-pri-krazhbi-pri-otsastvie-na-shofyorite.html", "text": "В момента въпросът за обезщетенията от страна на застрахователите при кражби от камионите по време на почивките на шофьорите при курсовете в Европейския съюз е неясен. Това коментира  Радио „Фокус“ – Варна  Радостин Панков, представител на Регионалната колегия на превозвачите, занимаващи се с тежкотоварни превози. Само в неговата фирма през последните два месеца са станали две кражби, основно на територията на Франция и Испания. Според Радостин Панков загубите за компанията са за хиляди левове. Представителят на организацията коментира, че трудностите пред бранша в момента са много. Едни от тях са свързани с липсата на работна ръка. Друга трудност е непрекъснатото увеличение на разходите за застраховки, поддръжка, заплати и осигуровки на служителите. Същевременно много от фирмите във Варненско нямат промяна в приходите през последните пет години. Евентуални промени в законодателството в сектора ще засегнат хиляди служители в областта, каза още Радостин Панков. Той добави, че превозвачите не се притесняват от въвеждането на така наречените интелигентни тахографи, тъй като всички правила на пътя се спазват. По думите му единствената алтернатива за бранша са протестите. „Следващата крачка за нас е да прекратим дейност“, каза Панков. \r\nДиана СТОЕВА", "date": "2018.09.18", "title": "Варна: Фирми за тежкотоварни превози настояват за гарантирани обезщетения при кражби при отсъствие на шофьорите"}
{"url": "http://www.focus-news.net/news/2018/09/18/2568461/krum-zarkov-bsp-promenite-v-apk-sa-udar-po-pravovata-darzhava.html", "text": "Въпреки критиките на опозицията и становищата на изтъкнати юристи, въпреки притесненията на гражданското общество, въпреки ветото на президента, управляващите насила изгласуваха едни текстове, които спират хората  да отидат на съд и защитят своите права. Това каза зам.-председателят на ПГ на \"БСП за България\" Крум Зарков преди да внесе жалба до Конституционния съд, свързани с текстове от АПК, съобщиха от пресцентъра на  партията . Той добави, че не може нарочно да се забранява на хората да атакуват незаконните актове на властта и принципът на публичност да се превръща в принцип на закритите врати. \"Конституцията не го разрешава, а неин пазител е КС, затова както обещахме внасяме необходимия брой подписи, защото приемането на промените в АПК е удар по принципа на правовата държава\", категоричен бе Крум Зарков. Той призовава всички, които са загрижени за гражданското общество и правото на хората  да имат достъп до Административния съд и да атакуват актовете на властта да сезират КС. \"Този казус касае демократичното развитие на страната. Атакуваме размера на таксите, който е прекомерен и ще попречи на хората да търсят правата си, закритите заседания, отмяната на втората инстанция\", уточни народният представител.  \r\nКрум Зарков заяви, че опозицията ще гласува против предложенията на ГЕРБ за министри. \"Смяната на няколко министри няма да доведе до промяна на политиката. Цялото правителство трябва да подаде оставката си\", категоричен бе зам.-председателят на ПГ на БСП.", "date": "2018.09.18", "title": "Крум Зарков, БСП: Промените в АПК са удар по правовата държава"}
{"url": "http://www.focus-news.net/news/2018/09/18/2568470/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  ще се опитаме да разберем какво се случва с АГ отделението към Карловската болница, което беше заплашено от закриване. След масов митинг в града на Апостола срещу решението на Регионалната здравно осигурителна каса в Пловдив се стигна до обещания за решаване на проблема от страна на НЗОК. Днес обаче разбираме, че към отделението до днес няма никакви плащания по клинични пътеки и проблемът със закриването на отделението отново стои на дневен ред. Ще търсим връзка с кмета на Карлово, или с директора на болницата по този въпрос. \r\nДнес ще ви представим и каква е готовността на карловските училища за новата учебна 2018-2019 година. Дали все още някъде има ремонти и ще попречи ли това на учебните занятия ще ни каже зам.-кметът на Карлово Антон Минев. С него ще говорим и по още актуални теми. Ще чуем и директора на ЦДГ Зорница в Карлово Гюлиш Панджикова, където днес откриха нов кухненски блок. \r\nЩе ви разкажем и за инициативата на ВМРО и Общинската библиотека в Карлово да раздават книжки на първокласниците за първия учебен ден. За това ще говорим с директора на библиотеката Мирослав Колев. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.09.18", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/09/18/2568471/veliko-tarnovo-turnetooo-gostuva-v-grad-svishtov-na-23-septemvri.html", "text": "„ТУРНЕТООО“ започна на 10 септември, а до 24 септември посетените градове ще станат общо 15 града в Северна България, като на 23 септември любимците на много млади хора ще бъдат в Свищов, съобщиха от пресцентъра на  Общината . \r\n„ТУРНЕТООО” събира на една сцена няколко от актуалните артисти на България, между които Ice Team ft. Martinna, ANI HOANG, ARTI, Невена Пейкова, CHOKO и TOMETO. Водещи на събитието ще бъдат Атанас Михайлов и Люси Иларионов. \r\nОсвен тях на сцената в града ще участват талантливите изпълнители от клуб „Естрада“ – Свищов. Концертът ще започне от 19.00 часа на централния площад „Алеко“. Входът е свободен и всички желаещи да се забавляват са добре дошли. \r\n„ТУРНЕТООО“ е част от програмата на Община Свищов за празниците „Свищовски лозници“ и има за цел да допринесе за предпразничното настроение в града.", "date": "2018.09.18", "title": "Велико Търново: „ТУРНЕТООО“ гостува в град Свищов на 23 септември"}
{"url": "http://www.focus-news.net/news/2018/09/18/2568473/spas-sharkov-asotsiatsiya-na-bilkarite-v-pazardzhik-nachaloto-na-esenta-e-nay-aktivniyat-sezon-za-bilkosabirane.html", "text": "Най-активният сезон за билкосъбиране е в началото на есента, но интересът и търсенето на билки и билкови продукти е целогодишен. Това каза за  Радио „Фокус“ - Пазарджик  Спас Шарков, председател на Асоциацията на билкарите в Пазарджик. По думите му основният проблем на билкарите в региона е ниската квалификация на помощния персонал при брането на билките,както и липсата на работна ръка. „Повечето от старите берачи вече не са между живите, а на младите не им се занимава с билкарство, което води до доста загуби на продукцията. Голяма част от българските билки намират реализация и на европейския и световен пазар, а също така внасяме и различни билки, най-често индийски и тибетски. Такива примери могат да бъдат дадени със зеления чай от Шри Ланка. Любопитно е да се отбележи, че внасяме и мечо грозде, тъй като тази билка вече се среща твърде рядко в България“, каза още Шарков. \r\nРадослава МУРДЖЕВА", "date": "2018.09.18", "title": "Спас Шарков, Асоциация на билкарите в Пазарджик: Началото на есента е най-активният сезон за билкосъбиране"}
{"url": "http://www.focus-news.net/news/2018/09/18/2568475/blagoevgrad-zapochna-traditsionniyat-esenen-panair-v-gotse-delchev.html", "text": "Започна традиционният есенен панаир в град Гоце Делчев. Това каза за  Радио „Фокус“ - Пирин  Даниела Крантева, експерт „Връзки с обществеността“ към Община Гоце Делчев. Тя отбеляза, че вече дълги години панаирът се провежда в средата на месец септември, като тази година е от 17 до 24 септември. „През последните няколко години панаирът се провежда в района на бившата казарма в града, където има достатъчно пространство, за да се разгърнат всички търговски площи и увеселителни съоръжения. Има и много други забавления – има игри, има стрелбища, има много голяма търговска площ, много ресторанти и заведения, така че съм сигурна, че ще има за всеки по нещо“, посочи Крантева. По думите ѝ програмата на панаира тази година е много богата. Даниела Крантева подчерта, че са се постарали да има за всеки по нещо, както за най-младите, така и за по-възрастното поколение. Тя уточни, че всяка вечер от 19.30 часа започва музикалната програма, която е подготвила Община Гоце Делчев. Тя посочи, че през всичките 7 вечери в началото винаги има един местен оркестър с местни изпълнители, а след това идва редът и на специалния гост-участник. По думите ѝ вчера специалното участие е било на фолк-певеца Дани, а днес специалният гост ще бъде фолк-певицата Яница. „На 19 септември специален участник е Иво Папазов – Ибряма и оркестър „Тракия“ със солисти Мария Карафезиева и Таня Маринова. На следващия ден в четвъртък специалното участие е на фолк-певицата Алисия. На 21 септември ще ни гостува Бобан Здравкович. На 22 септември участие ще вземат два наши местни оркестъра, защото по същото време сме предвидили един прекрасен концерт на ансамбъл „Танец“ на площада в града, който е извън програмата на панаира. На 23 септември специален гост ще бъде любимката на най-младите – Гери Никол. На 24 септември завършваме панаира с оркестър Мега Фолк – един от най-добрите местни оркестри със солисти Тинка Бошнакова и Николай Ковачев“, каза още Даниела Крантева. \r\nНатали СТЕФАНОВА", "date": "2018.09.18", "title": "Благоевград: Започна традиционният есенен панаир в Гоце Делчев"}
{"url": "http://www.focus-news.net/news/2018/09/18/2568474/sport-diego-simeone-zapisa-nay-loshoto-nachalo-na-sezon-otkakto-e-v-atletiko-madrid.html", "text": "Диего Симеона записа най-слабия старт на сезон, откакто е старши-треньор на Атлетико Мадрид. Отборът му има само 5 от 12 възможни точки след изиграването на първите четири кръга. Въпреки доброто настроение, дошло със спечелването на Суперкупата на Европа срещу Реал, мадридчани така и не успяха да постигнат добри резултати в началото на сезона в Примера дивисион. Тази вечер Атлетико Мадрид започва участието си в Шампионската лига с гостуване на Монако.", "date": "2018.09.18", "title": "Спорт: Диего Симеоне записа най-лошото начало на сезон, откакто е в Атлетико Мадрид"}
{"url": "http://www.focus-news.net/news/2018/09/18/2568476/varna-narodniyat-predstavitel-ot-pp-gerb-neli-petrova-beshe-gost-na-otkrivaneto-na-nova-detska-gradina-v-selo-goren-chiflik.html", "text": "Народният представител от ПП ГЕРБ Нели Петрова беше гост на тържеството, с което днес бе открита нова детска градина в село Горен чифлик, община Долни чифлик. Към момента 25 деца на възраст между 2 и 5 години ще посещават градината, която се намира в обособена част от сградата на ОУ „Паисий Хилендарски” и е филиал на ДГ „Пламъче” – с. Пчелник. Това съобщиха от пресцентъра на  ПП ГЕРБ – Варна . \r\nКметът на Долни чифлик Красимира Анастасова благодари на Общинския съвет за подкрепата да се осигури необходимото финансиране от бюджета на общината. \r\n„Старата сграда на детската градина не отговаряше на съвременните изисквания, затова сме искрено благодарни за новата придобивка и прекрасните условия за децата”, сподели директорът на градината Калинка Атанасова. \r\nОтец Пламен Коларов отслужи празничен водосвет. С пъстра програма от песни и танци децата поздравиха гостите, сред които бяха и зам.-кметът Николай Николов, общински съветници, кметове на населени места, директори на училища и детски градини, родители и ученици.", "date": "2018.09.18", "title": "Варна: Народният представител от ПП ГЕРБ Нели Петрова беше гост на откриването на нова детска градина в село Горен чифлик"}
{"url": "http://www.focus-news.net/news/2018/09/18/2568459/ria-novosti-mvnr-na-rusiya-privika-za-obyasneniya-poslanika-na-izrael-v-moskva.html", "text": "Посланикът на Израел в Москва е привикан в Министерството на външните работи на Русия във връзка с инцидента с руския военен самолет Ил-20 в Сирия, съобщиха пред журналистите от външното ведомство, предава  РИА Новости . \r\n„Във връзка с развилата се ситуация, в МВнР е привикан посланикът на Израел“, заявиха от министерството. \r\nПревод и редакция:", "date": "2018.09.18", "title": "РИА Новости: МВнР на Русия привика за обяснения посланика на Израел в Москва"}
{"url": "http://www.focus-news.net/news/2018/09/18/2568477/umbalsm-n-i-pirogov-sastoyanieto-na-prostrelyaniya-politsay-e-stabilno.html", "text": "Състоянието на 34-годишния полицай, който беше прострелян по-рано през деня, е стабилно. Това обяви на брифинг изпълнителният директор на УМБАЛСМ \"Н. И. Пирогов\" ЕАД проф. Асен Балтов, съобщиха от  лечебното заведение.  \"Има огнестрелно нараняване в областта на лицето. Състоянието за момента е стабилно, извън опасност за живота е. Бяха предприети спешни реанимационни действия, беше направен скенер по спешност, за да се види какво е състоянието му. Няма засегнати кости\", обясни проф. Балтов. По думите му това е огнестрелно нараняване, което изисква допълнително наблюдение, допълнителни хирургични интервенции и обработки, заради което пострадалият ще остане за лечение в \"Пирогов\".", "date": "2018.09.18", "title": "УМБАЛСМ \"Н. И. Пирогов\": Състоянието на простреляния полицай е стабилно"}
{"url": "http://www.focus-news.net/news/2018/09/18/2568480/ek-evropeyskiyat-sayuz-zasilva-podkrepata-si-za-svobodata-na-mediite-i-za-mladite-zhurnalisti-v-zapadnite-balkani.html", "text": "На втората конференция „Дни на медиите — Западни Балкани“ Европейският съюз затвърди подкрепата си за независимите медии в региона и увеличи помощта за младите журналисти посредством регионални инициативи. Постави се акцент върху отчетността на медиите, финансирането, изграждането на капацитет, регионалното сътрудничество, съобщава  пресслужбата на Европейската комисия . \r\nТези инициативи имат за цел да улеснят образованието, да осигурят професионални обучения за медийни оператори и да засилят медийната и цифровата грамотност на младите хора. Освен това с нови програми ще се насърчи обменът в региона и с ЕС, ще се изгради капацитет за предотвратяване на заплахи и нападения срещу журналисти, ще се укрепи експертния правен опит и ще се подкрепят устойчивите модели за финансиране на медиите. \r\nКонференцията се състоя в Скопие, бившата югославска република Македония, на 17 и 18 септември 2018 г. с участието на Йоханес Хан, комисар по въпросите на европейската политика за съседство и преговорите за разширяване. Тя събра над 300 представители на медиите и организациите на гражданското общество, както и създатели на политики от ЕС и Западните Балкани. \r\nСвободата на медиите е сред основните принципи на Европейския съюз и е част от политическите критерии за присъединяване към ЕС.  \r\n„Стратегията ни за Западните Балкани доведе до нова динамика в интегрирането на страните от Западните Балкани в ЕС, но все още не се наблюдава съществен прогрес по отношение на свободата на медиите. За да се стимулира развитието и в тази област, на тазгодишните Дни на медиите беше поставен силен акцент върху образованието и обучението на младите журналисти и върху действията, които укрепват медийната грамотност, насърчават помирението и подкрепят независимостта, защитата и икономическата устойчивост на един динамичен медиен пейзаж“, посочи комисарят Хан.", "date": "2018.09.18", "title": "ЕК: Европейският съюз засилва подкрепата си за свободата на медиите и за младите журналисти в Западните Балкани"}
{"url": "http://www.focus-news.net/news/2018/09/18/2568478/agentsiya-patna-infrastruktura-ne-e-sanktsionirana-ot-komisiyata-za-zashtita-na-konkurentsiyata-zaradi-otstranyavaneto-na-aktor-ad-ot-targa-za-tunel-zheleznitsa.html", "text": "Агенция „Пътна инфраструктура“ не е санкционирана от Комисията за защита на конкуренцията заради отстраняването на един от участниците в проведената обществена поръчка за избор на изпълнител при проектирането и строителството на тунел „Железница“ от автомагистрала „Струма“. Това съобщиха от пресцентъра на  Агенция „Пътна инфраструктура“ . АПИ прави това уточнение по повод тиражирането на невярна информация, в която се твърди, че КЗК е санкционирала пътната агенция с 19 млн. лв. заради отстраняването от търга на „Актор“ АД. \r\nОпределението на Комисията за защита на конкуренцията е свързано единствено с допускането на предварително изпълнение на Решение №108 от 6 август 2018 г. за класиране на участниците и определянето на изпълнител на обществената поръчка. \r\nВ случай, че в срока за представяне на становище по жалбата пред КЗК възложителят иска предварително изпълнение, какъвто е настоящият случай, КЗК се произнася с определение. С този акт не се разглеждат твърденията в жалбата по същество, поради което с него не се определя дали обжалваното решение за избор на изпълнител е незаконосъобразно или съответно е законосъобразно. Освен това, санкция в съответния размер (до 10% от стойността на договора) се налага в случай, че възложителят е сключил договор за обществената поръчка след допуснато предварително изпълнение, което е влязло в сила и с решението на КЗК е установено, че обжалваното решение за избор на изпълнител е незаконосъобразно. В случая не е налице такава хипотеза. \r\nКъм момента КЗК не се е произнесла с решение по същество, т. е. не е разгледала твърденията касаещи законосъобразността на обжалваното решение. Определението, с което е допуснато предварително изпълнение не е влязло в сила, тъй като не са изтекли законоустановените 3 дни от уведомяването на страните. Не е сключен и договор за възлагане на обществената поръчка.", "date": "2018.09.18", "title": "Агенция „Пътна инфраструктура“ не е санкционирана от Комисията за защита на конкуренцията заради отстраняването на „Актор“ АД от търга за тунел „Железница“"}
{"url": "http://www.focus-news.net/news/2018/09/18/2568481/gabrovo-15-sotsialno-slabi-detsa-poluchiha-vaucheri-za-pazaruvane-na-uchebni-pomagala-i-posobiya.html", "text": "15 социално слаби деца от Габрово получиха ваучери за пазаруване на учебни помагала и пособия, съобщиха от  Областния съвет на Български червен кръст . Ваучерите са на стойност 57 лева, като средствата за закупуването им бяха събрани на четвъртата поредна благотворителна кампания на Български младежки Червен кръст – Габрово „С усмивка на училище” за подпомагане на деца с нисък социален статус. Кампанията се проведе на големия християнски празник „Успение на св. Богородица” пред православните храмове в града. Децата бяха посочени от отдел „Закрила на детето” - Габрово.", "date": "2018.09.18", "title": "Габрово: 15 социално слаби деца получиха ваучери за пазаруване на учебни помагала и пособия"}
{"url": "http://www.focus-news.net/news/2018/09/18/2568472/alfa-tv-makedoniya-vazmozhnostta-za-razmyana-na-teritorii-nasarchava-ideyata-za-velika-albaniya.html", "text": "Британският вестник The Economist оценява, че само придвижването на идеята за размяна на територии между Косово и Сърбия, която, както коментира изданието е трудно реализируема, отваря нови „перспективи“ за региона, предава скопската електронна медия „Алфа ТВ“. \r\nВестникът цитира думите на високопоставено официално лице от Прищина, което казва,ч е „винаги има други опции“. Той смята, че Косово, ако Белград не признае независимостта му и не позволи членството му в ООН, може да се обяви за обединение с Албания. \r\n„Някои националистически настроени хора в Сърбия, които разбират, че Косово е загубено биха могли да приветстват това. Ако бъде формирана „Велика Албания“, тогава те могат да поставят въпроса са „Велика Сърбия“ с право върху сръбската част от Босна и Херцеговина, за което воюваше Милошевич“, пише британският вестник. \r\nВ материала се оценява, че Белград и Прищина трудно ще се договрят за размяна на територии. Идеята за „корекция на границите“ буди надежди и страхове на Балканите и предизвиква политически борби в Косово, отбелязва още изданието. \r\n„Ако Косово и Сърбия направят промени в границата помежду си по етническите линии, това би означавало голяма и, може би, дестабилизираща промяна за региона, пише вестникът. \r\nТова би означавало, например, че президентът на Република Сръбска може да постави искания за независимост на основание, че старите вътрешни граници на Югославия са променени и това може да се случи с границите и в Босна и Херцеговина“, пише The Economist. \r\nСпоред медията, „това би предизвикало нова война“. \r\nЛондонското издание припомня още, че Вучич „иска гаранции, че Сърбия ще стане членка на ЕС, ако се подпише договор между Белград и Прищина“ и оценява, че ЕС не може да даде дума за това. \r\nПревод и редакция:", "date": "2018.09.18", "title": "„Алфа ТВ“ (Македония): Възможността за размяна на територии насърчава идеята за Велика Албания"}
{"url": "http://www.focus-news.net/news/2018/09/18/2568479/evropeyskata-komisiya-predlozhi-za-razglezhdane-tsyalostno-vizhdane-za-moderniziraneto-na-svetovnata-targovska-organizatsiya.html", "text": "Европейската комисия предложи за разглеждане първоначален набор от идеи за модернизиране на СТО и за пригаждане на правилата на международната търговия към предизвикателствата на глобалната икономика. Това съобщиха от пресцентъра на  Представителството на ЕК в България . \r\nНа заседание в Женева, организирано от Канада по повод реформата на Световната търговска организация (СТО) и предвидено за 20 септември, ЕС ще представи на партньорите си своето виждане за тази реформа, очертано в публикуван днес документ.  \r\nИдеите за модернизация са свързани с три ключови области:  \r\n- актуализиране на набора от правила в областта на международната търговия, така че да обхванат днешната глобална икономика;  \r\n- укрепване на ролята на СТО като наблюдател;  \r\n- преодоляване на наблюдавания застой в системата за разрешаване на спорове на СТО.  \r\nЕС вече започна съвместна работа с други партньори на СТО: със САЩ и Япония в рамките на тристранни обсъждания; с Китай в създадената за целта работна група на последната среща на върха между ЕС и Китай; с други партньори — последно на срещата на министрите на търговията на Г-20. През следващите седмици ЕС ще продължи да обсъжда тези първоначални идеи с различни партньори на СТО с цел да изготви конкретни предложения към СТО. Европейският парламент и Съветът ще бъдат подробно информирани за тези обсъждания.", "date": "2018.09.18", "title": "Европейската комисия предложи за разглеждане цялостно виждане за модернизирането на Световната търговска организация"}
{"url": "http://www.focus-news.net/news/2018/09/18/2568460/ombudsmanat-maya-manolova-v-hitrino-sam-za-da-proverya-kakvo-ot-poetite-angazhimenti-e-svarsheno-i-dali-mestnite-hora-sa-saglasni-s-razpredelenieto-na-sredstvata.html", "text": "В Хитрино съм, за да проверя на място какво от поетите ангажименти е свършено до момента и дали местните хора са съгласни с последното разпределение на средствата. Това заяви омбудсманът Мая Манолова при пристигането си в Хитрино за организираната от нея приемна, предаде репортер на  Радио „Фокус“ - Шумен . Манолова бе посрещната от група хора, недоволни от липсата на контрол при разходваните при ремонтите средства. „Имам една папка с жалби и по тази причина съм тук. Кметът на Хитрино предложи разпределение на последните останали пари, които са в рамките на 240 000 лв., на което по мое предложение Националният обществен съвет отказа да вземе решение. Настояхме кметът на Хитрино да обяви списъците на усвоените до този момент пари, включително и неговото предложение за последната сума. Доколкото разбирам от срещите ми до този момент това не е свършено, хората нямат сключени договори за извършените ремонти, нямат количествено-стойностни сметки, което в крайна сметка предизвика всички тези подозрения за нерационално ползване на вложените пари. Затова съм тук, от името на Обществения съвет да извършва проверка, защото сумите не са окончателно преведени на общината, не са разпределени и по отношение на всички случаи, в които има оплаквания за нецелесъобразно изразходване на средства, това да бъде спряно“, заяви Мая Манолова. Тя посочи, че ще провери на място жалбата от 60 души, живущи на ул. „Никола Вапцаров“ в селото, в която се твърди, че установените проблеми в техните къщи въпреки описите, протоколите и обещанията не са отстранени, както и жалбата на 12 души, които се оплакват, че избирателно се подкрепят семейства, които са били разпределени в т.нар. трета група. „Притеснително е, че по повод на всички тези жалби сме изпратили искане за извършване на проверка и за предоставяне на информация, което кметът на Хитрино не е направил, което ме кара и за първи път като омбудсман да започна процедура по налагане на наказание пред Районния съд.  Има такава процедура, която до момента никой омбудсман не е налагал по отношение на  никой, но тъй като в случая  има отказ да се предостави информация и документи, за първи път ще дам кмет на Районен съд“, каза Манолова. Тя посочи, че в навечерието на трета зима, въпреки отделените от държавата и българските граждани пари, все още в Хитрино има къщи, които не са окончателно построени, две семейства продължават да живеят във фургони и ремонтни дейности, които са обещани, а не са извършени. „Най-големият проблем, освен факта, че на фона на всички пари трета зима ще има хора, които ще са във фургон и хора, които ще я прекарат в условията на течащи покриви, е с липсата на публичност и прозрачност за взетите решения от Обществения съвет на Хитрино, с всички приложения за похарчените до момента пари и за сумите, които са вложени и в новото строителство и ремонтните работи. Това, за което ще настояваме, е всички протоколи и приложения за похарчени пари да бъдат публично оповестени. Нещо, за което настоявам всеки път и кметът поема ангажимент да го свърши, това да бъде направено, а също и всеки човек, на който е извършван ремонт да получи договор за този ремонт, количествено стойностна сметка и точен разчет какви пари са похарчени в неговата къща, за да може той самият да извърши контрол. Затова съм тук, за да докажа пред Националния обществен съвет, че останалите пари, които не са похарчени, не трябва да се харчат без да се направи проверка на място и да се чуе мнението на хората, за свършеното до момента“, каза Манолова.  \r\nВ началото на приемната тя предложи всеки случай да бъде описан, да се посети на място и да се направи независима комисия, с включени и контролни органи от държава която да направи проверка как са изразходвани средствата за възстановяване на селото. „Аз не знам какво има да се крие от хората, селото е малко, вижда на кой какво е направено. Това, което не е ясно, е колко пари са похарчени за тези ремонти, което е задължително да излезе наяве. Но, тук със сигурност ще стане дума за едни други отношения, които са обект на разследващите органи и на прокуратурата. Аз не съм следствие, не съм разследващ орган, това което мога да направя е да накарам кметът и Общината да изкарат всички документи да ги сложат на стената за да могат всички да ги видят“, каза Манолова. \r\nИвелина ИВАНОВА", "date": "2018.09.18", "title": "Омбудсманът Мая Манолова: В Хитрино съм, за да проверя какво от поетите ангажименти е свършено и дали местните хора са съгласни с разпределението на средствата"}
{"url": "http://www.focus-news.net/news/2018/09/18/2568482/glavniyat-sekretar-na-mvr-mladen-marinov-lichno-se-osvedomi-za-sastoyanieto-na-raneniya-politsay.html", "text": "Главният секретар на МВР Младен Маринов лично се осведоми за състоянието на ранения полицай, съобщиха от  пресцентъра на МВР.  34-годишният служител на реда е настанен за лечение в „Пирогов“. \"Раненият колега е опитен служител със 10-годишен стаж в МВР, надявам се бързо да се възстанови\", коментира главен комисар Младен Маринов. Той уточни, че след пристигането на полицейските екипи, майката на психичноболния мъж е отворила вратата, мъжът е стрелял вероятно със самоделен пистолет. Първите действия са били насочени към неутрализиране на стрелеца, така че да не нарани други хора, както и оказване на помощ на пострадалия служител. По думите на ст. комисар Ивайло Иванов – директор на СДВР, на адреса е имало седем служители.  Те са реагирали незабавно на сигнала, подаден от майката. Изяснено е, че до преди месец мъжът е живял в чужбина – в страна от ЕС. На мястото на инцидента е извършен оглед, разследващи полицаи разпитват свидетели и съседи. По случая е образувано досъдебно производство. Извършителят е задържан, в полицията са майката и още един роднина, които в момента се разпитват.", "date": "2018.09.18", "title": "Главният секретар на МВР Младен Маринов лично се осведоми за състоянието на ранения полицай"}
{"url": "http://www.focus-news.net/news/2018/09/18/2568483/plovdiv-44-godishna-peshehodka-e-blasnata-ot-lek-avtomobil-na-bul-maritsa.html", "text": "44-годишна пешеходка е блъсната от лек автомобил на бул. „Марица“. Това съобщиха от  ОДМВР - Пловдив . Сигналът е получен около 21.10 часа на тел. 112. Съобщено е за това, че на бул. „Марица“ лек автомобил „Фолксваген“ блъснал пресичащата пътното платно 44-годишна пешеходка, която е настанена в болница. На пострадалата е взета кръвна проба за алкохол, а 29-годишният шофьор на колата е тестван с дрегер и резултатът е отрицателен. Местопроизшествието е запазено и посетено от служители на сектор „Пътна полиция“. Извършен е оглед, образувано е досъдебно производство.", "date": "2018.09.18", "title": "Пловдив: 44-годишна пешеходка е блъсната от лек автомобил на бул. „Марица“"}
{"url": "http://www.focus-news.net/news/2018/09/18/2568484/izvarshvat-pretarsvaniya-v-regionalna-direktsiya-po-gorite-sofiya-i-v-darzhavno-gorsko-stopanstvo-svoge-po-podozreniya-za-nezakonen-dobiv-i-targoviya-s-darven-material.html", "text": "Днес Специализираната прокуратура извършва претърсвания в служебни помещения в Регионална дирекция по горите – София и в Държавно горско стопанство – Своге. Извършват се претърсвания в жилища в град София и град Своге, както и в база в село Батулия, община Своге. Това съобщиха от пресцентъра на  Прокуратура на Република България . \r\nДействията на Специализираната прокуратура са в рамките на разследване срещу организирана престъпна група, състояща се от длъжностни лица в Държавно горско стопанство – Своге и ръководена от директора на Регионална дирекция по горите – София. Групата е създадена с користна цел и е извършвала незаконен добив и търговия с дървен материал в периода от 2014 г. до настоящия момент. Налице са доказателства за извършени от организираната престъпна група кражби на части от специализирана горска техника, умишлен палеж на автомобил и държане на огнестрелни оръжия, без надлежно разрешение. \r\nКъм момента са задържани ръководителят - директор на Регионална дирекция по горите – София и четирима от членовете на  организираната престъпна група, сред които са директорът на Държавно горско стопанство – Своге, двама горски стражари от ДГС- Своге и още едно лице. При извършеното претърсване в базата в село Батулия, община Своге, стопанисвана от двама от членовете на групата са открити и незаконно държани 5 пушки и голямо количество боеприпаси. \r\nДействията по претърсване и разпити на свидетели продължават и в момента.  \r\nПовече информация по разследването ще бъде предоставена на 19 септември 2018 г.", "date": "2018.09.18", "title": "Извършват претърсвания в Регионална дирекция по горите – София и в Държавно горско стопанство – Своге по подозрения за незаконен добив и търговия с дървен материал"}
{"url": "http://www.focus-news.net/news/2018/09/18/2568486/inzh-deyan-ivanov-kmet-na-beloslav-vsyaka-godina-obshtinata-dofinansira-malomerni-paralelki-v-uchilishtata.html", "text": "Всяка година Община Белослав дофинансира маломерни паралелки в училищата. Това каза в интервю за  Радио „Фокус“ – Варна  инж. Деян Иванов, кмет на Община Белослав. Той отбеляза, че в администрацията са входирани три заявления за дофинансиране на маломерни паралелки – за ОУ „Патриарх Евтимий“, НУ „Отец Паисий“ и ОУ „Св. св. Кирил и Методий“. Разглеждането на заявленията предстои на сесия на Общинския съвет, която ще се проведе на 20 септември, допълни инж. Деян Иванов. „За образование държавно делегираната дейност е 3.850 млн. лева, от общината даваме 357 000 лева“, посочи инж. Деян Иванов. Тази година в учебните заведения на територията на общината ще се обучават 915 ученици. Кметът поздрави всички учители, ученици и родители за новата учебна година. „Мили първокласници, бъдете здрави, усмихнати и любознателни! С вяра и доверие подайте ръка на вашия учител, за да поемете заедно по дългия път на мъдростта и науката. Скъпи ученици, не спирайте да бъдете любопитни, не спирайте да искате да знаете повече, не спирайте да се учите да търсите и да отстоявате себе си! Уважаеми учители, учейки другите, човек учи себе си. Затова, поели малките длани в своите, тръгнете – отново и отново – по нелекия път на познанието и предайте любовта към учението на вашите ученици! Желая здраве, сили и упоритост в отговорната мисия! Нека новата учебна година бъде спокойна, здрава и пълноценна!“, каза инж. Деян Иванов. \r\nПо думите му е осигурено и видеонаблюдение при входовете и изходите на учебните заведения в Белослав. Той заяви, че Община Белослав осъществява 24-часово видеонаблюдение на обществени места на територията си като превантивна мярка срещу престъпността и за гарантиране сигурността и спокойствието на своите жители и посетители. Изградената система за видеонаблюдение работи денонощно, като на видеонаблюдение подлежат обществени места  и административни сгради, а броят на камерите е над 500, добави кметът. По отношение на пътната безопасност инж. Деян Иванов подчерта, че по главните пътни артерии в населените места хоризонталната маркировка е подновена. \r\nМарияна ВАЛЕНТИНОВА", "date": "2018.09.18", "title": "Инж. Деян Иванов, кмет на Белослав: Всяка година Общината дофинансира маломерни паралелки в училищата"}
{"url": "http://www.focus-news.net/news/2018/09/18/2568485/ministar-krasimir-karakachanov-da-badem-edinni-i-aktivni-pred-predizvikatelstvata-za-sigurnostta.html", "text": "Адаптирането към променящата се среда на сигурност изисква степенуване на приоритетите в политиката за сигурност, взаимодействие и координация. От изключителна важност е споделянето на информация, превенцията и бързото реагиране, тоест обединяване на усилията не само на национално ниво, но и в рамките на коалиционните формати, в които участваме. С тези думи министърът на отбраната Красимир Каракачанов се обърна към участниците в годишната конференция на началниците на военните полиции на страните членки на НАТО, съобщиха от пресцентъра на  Министерство на отбраната .  \r\nФорумът, чийто домакин е Служба „Военна полиция”, се провежда в София и в него  участват 78 представители на 32 държави и 7 структури на НАТО.  \r\n„Важно е да бъдем единни и да бъдем активни, защото предизвикателствата както в района на Близкия Изток, така и в региона на Черно море не са отшумели, напротив те тепърва ще създават допълнителни проблеми пред сигурността на нашите държави“, подчерта министър Каракачанов. Той припомни мотото на българското председателство на Съвета на ЕС: „Съединението прави силата“. „Аз го възприемам не само като мото на едно вече отминало успешно председателство, но като един добър девиз, под който можем да продължим да работим и сме длъжни да го направим в името на сигурността на нашите страни“, каза министърът на отбраната. \r\nАкцент в дискусиите по време на тридневната конференция е поставен на изграждането и развитието на военнополицейските способности в отговор на терористичните, асиметричните и хибридните заплахи за сигурността.   \r\nВ последния ден на форума Федерална република Германия ще приеме от Италианската република председателството на военнополицейските органи на НАТО.", "date": "2018.09.18", "title": "Министър Красимир Каракачанов: Да бъдем единни и активни пред предизвикателствата за сигурността"}
{"url": "http://www.focus-news.net/news/2018/09/18/2568487/prezidentat-rumen-radev-initsiativata-tri-moreta-tryabva-da-postigne-saglasie-za-kriteriite-po-koito-se-opredelya-znachimostta-na-obshtite-proekti-i-se-osiguryava-tyahnoto-finansirane.html", "text": "Днешната среща в рамките на инициативата \"Три морета\"  е първа стъпка към поемането на конкретни ангажименти за реализацията на общи проекти. Очаквам за регионалната свързаност да допринесе и подписаното в Букурещ споразумение за сътрудничество за създаването на мрежа между търговско-промишлените палати на държавите от инициативата. Това заяви президентът Румен Радев пред журналисти днес в Букурещ, след като участва в срещата на върха на инициативата „Три морета“, съобщиха от  прессекретариата на държавния глава.   \r\nИнициативата „Три морета“ трябва да постигне съгласие за критериите, по които се определя значимостта на съвместните проекти и се осигурява тяхното финансиране, подчерта в изказването си на форума държавният глава Румен Радев. По думите на президента участието на представители на толкова високо ниво е залог за търсенето на практически подходи за насърчаването на бизнеса, икономическото развитие и свързаността в региона.  \r\nВ срещата взеха участие президентите и високопоставени представители на 12 държави, председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка.", "date": "2018.09.18", "title": "Президентът Румен Радев: Инициативата „Три морета“ трябва да постигне съгласие за критериите, по които се определя значимостта на общите проекти и се осигурява тяхното финансиране"}
{"url": "http://www.focus-news.net/news/2018/09/18/2568488/petko-dimitrov-zarnoproizvoditel-dazhdovete-i-momenta-na-pribirane-pri-zarnenite-kulturi-se-otraziha-na-kolichestvoto-na-dobiv-na-pshenitsa-v-regiona-na-pazardzhik.html", "text": "Дъждовете и момента на прибиране при зърнените култури се отразиха на количеството на добив на пшеница, защото закъсняхме и има малко повече загуби. Това каза за  Радио „Фокус“ - Пазарджик  Петко Димитров, зърнопроизводител от Пазарджик. По думите му добивът тази година е 420 кг/дка, което е добре за среден добив на пшеница. „Поскъпването е с едва 2 стотинки и  изкупната цена е около 30 стотинки и поскъпването  на хляба не е основателно според мен и то на два пъти през годината, защото повишението не е толкова фрапантно. Добро качество на пшеницата имаше преди дъждовете и след това рязко падна съдържанието на глутен, заради дъждовете и имаше около 5% покълване на корен в класа на пшеницата, като това влоши качеството и голям процент от нея се използва за фураж“, каза Димитров. \r\nРадослава МУРДЖЕВА", "date": "2018.09.18", "title": "Петко Димитров, зърнопроизводител: Дъждовете и момента на прибиране при зърнените култури се отразиха на количеството на добив на пшеница в региона на Пазарджик"}
{"url": "http://www.focus-news.net/news/2018/09/18/2568490/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 14:00 часа, съобщиха за  Радио „Фокус“ – Смолян  от Главна дирекция „Гранична полиция“. И през трите пункта на българо-гръцката граница няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.18", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/18/2568491/korneliya-ninova-bsp-predlagame-5-dds-stavka-na-hlyaba-tova-e-edin-ot-nachinite-da-se-spre-tsenoviya-shok-ot-poslednite-dni.html", "text": "Предлагаме 5% ДДС ставка на хляба – това е един от начините да се спре ценовия шок от последните дни. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.   „Днес имахме много дълго заседание със Съвета по земеделие към НС на партията, както и консултации и разговори с хлебопроизводителите“, каза тя и обясни, че основна тема е била цената на хляба. „Тя тръгна нагоре в последните дни, очакваме от 1 октомври с повишаване на цената на енергоносителите да растат цените на стоките и храните. Хлябът е важна стока, която влиза всеки ден във всеки дом. Търсим начини как да се повлияе на цената, така че да няма такъв ценови шок“, заяви Нинова.  „В момента в българския бюджет годишно от хляб се внасят около 60 млн. лв. ДДС при 20 % ставка, ако бъдат 5 %, в бюджета биха влезли 45 млн. лв. по-малко“, допълни още Нинова. Тя отчете, че има и много голям сив сектор и при ДДС при 5% той би се свил. \r\nСпоред нея намаляването на ДДС ставката трябва да върви успоредно със засилен контрол, за да няма спекула.  „Искаме да започнем този сериозен разговор. Това е част от по-големия разговор за диференцирано ДДС на някои храни от първа необходимост“, допълнио още Нинова.  \r\nДеница КИТАНОВА", "date": "2018.09.18", "title": "Корнелия Нинова, БСП: Предлагаме 5% ДДС ставка на хляба – това е един от начините да се спре ценовия шок от последните дни"}
{"url": "http://www.focus-news.net/news/2018/09/18/2568492/varna-trima-dushi-sa-postradali-pri-katastrofa-na-bul-slivnitsa-v-rayona-na-tsirkovata-ploshtadka-dvizhenieto-v-uchastaka-e-zatrudneno.html", "text": "Трима души са пострадали при тежка катастрофа на бул. „Сливница“ в района на Цирковата площадка. Това съобщиха за  Радио „Фокус” – Варна  от „Пътна полиция”. Сигналът за пътното произшествие е подаден по-рано днес. По първоначална информация са се ударили три автомобила. Трима души са откарани в болнично заведение за уточняване на здравословното им състояние, като за момента не се съобщават повече подробности. На мястото на произшествието се извършва оглед, трафикът е затруднен и в посока центъра, и в посока кварталите. Не са въведени допълнителни ограничения. Призовават се водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.09.18", "title": "Варна: Трима души са пострадали при катастрофа на бул. „Сливница“ в района на Цирковата площадка, движението в участъка е затруднено"}
{"url": "http://www.focus-news.net/news/2018/09/18/2568493/veliko-tarnovo-simvolichna-veloaleya-shte-izrisuvat-entusiastite-ot-turnovoruns-i-dobrovoltsi-po-sluchay-evropeyskiya-den-bez-avtomobili.html", "text": "Символична велоалея ще изрисуват ентусиастите от „TurnovoRuns“ и доброволци по случай Европейския ден без автомобили. Кампанията се провежда традиционно на 22 септември и съвпада с честванията около 110-годишнината от обявяването на Независимостта на България. Това ще се случи на ул. „Александър Стамболийски“. За  Радио „Фокус“ – Велико Търново  Калин Василев, който е основател на организацията обясни, че инициативата за изрисуването на велоалея е съвместна идея на Общината и „TurnovoRuns“. \r\n„Искаме да изрисуваме тази почти еднокилометрова отсечка символично с тебешири, като първата велоалея във Велико Търново. Това ще се случи не от някакви професионалисти, а семейства, деца, наши фенове, хора, които обичат велотранспорта и намират смисъл в него. Подсигурили сме много тебешири, улицата  ще бъде затворена от служители на полицейското управление в града. Ще дойдем с нашите велосипеди, ще седнем на пътното платно и ще изрисуваме улицата. Това не е перманентно решение, а символизира факта, че има хора, които искат това да се случи, не е някакво начало на велоалеите във Велико Търново“, посочи Калин Василев. \r\nСамото събитие ще стартира от парк „Дружба“ в 12.00 часа. Ще бъде направен инструктаж как човек трябва да се движи в градска среда с велосипед, ще се раздадат и правилници на доброволците. Велопоходът ще е насочен към паметник „Асеневци“, като служители на РУ - Велико Търново ще се грижат за сигурността на участниците в него. В часовия диапазон от 13.00 до 15.30 часа улицата ще бъде затворена за превозни средства. \r\nМария НЕДЕВА", "date": "2018.09.18", "title": "Велико Търново: Символична велоалея ще изрисуват ентусиастите от „TurnovoRuns“ и доброволци по случай Европейския ден без автомобили"}
{"url": "http://www.focus-news.net/news/2018/09/18/2568499/vratsa-dvama-dushi-sa-zaginali-pri-katastrofa-na-patya-byala-slatina-selo-popitsa.html", "text": "Двама души са загинали при катастрофа на пътя Бяла Слатина - село Попица. Това съобщиха от пресцентъра на  МВР . Сигналът за пътния инцидент е подаден малко след 13.40 часа. По първоначални данни на пътя между Бяла Слатина и село Попица лек автомобил се е ударил в дърво. На място са загинали млади мъж и жена на видима възраст около 20 години, чиято самоличност предстои да бъде изяснена. От удара е изхвръкнала газова бутилка, която е обезопасена от служителите на реда. Извършва се оглед на място.  \r\nПо случая е образувано досъдебно производство.", "date": "2018.09.18", "title": "Враца: Двама души са загинали при катастрофа на пътя Бяла Слатина - село Попица"}
{"url": "http://www.focus-news.net/news/2018/09/18/2568496/plovdiv-ag-otdelenieto-v-karlovo-vse-oshte-chaka-pari-ot-rzok-po-klinichni-pateki-prez-tova-vreme-proplakaha-45-bebeta.html", "text": "АГ отделението в Карлово все още чака пари от Районната здравно-осигурителна каса по 12-те клинични пътеки. Това съобщи за  Радио „Фокус” - Пловдив  управителят на МБАЛ – Карлово д-р Христо Пелев. Със свое решение РЗОК спря плащания към отделението и то бе заплашено от закриване. Благодарение на солидарния протест на жителите на града Националната здравно осигурителна каса издаде указание, според което дейността на отделението трябва да продължи. Отделението в Карлово спечели и делото, което заведе в Административния съд на първа инстанция. „Въпреки това РЗОК Пловдив изчаква решението на съда на втора инстанция, след обжалване, и чак тогава щели да вземат решение как да изплатят парите, което не им прави чест”, коментира д-р Пелев. По думите му те не изпълняват указанието на висшестоящия орган. \r\nПрез това време в Акушеро-гинекологичното отделение на карловската болница за месец юли са се родили 20 бебета, а за месец август – 25. Снощи са проплакали още две бебета. Общо дължимото по клинични пътеки към болницата е в размер на около 115 000 лева. На отделението е все по-трудно да продължава да работи, тъй като трудно обслужва родилките. \r\nДнес управителя на болницата д-р Христо Пелев и кмета на Общината д-р Емил Кабаиванов са поканени на УС на Регионалната колегия на БЛС в Пловдив, където ще бъде разглеждано отношението на РЗОК към карловската болница. \r\nЦветана ТОНЧЕВА", "date": "2018.09.18", "title": "Пловдив: АГ отделението в Карлово все още чака пари от РЗОК по клинични пътеки, през това време проплакаха 45 бебета"}
{"url": "http://www.focus-news.net/news/2018/09/18/2568494/sofiya-priklyuchi-protestat-pred-narodnoto-sabranie.html", "text": "Приключи протестът пред Народното събрание, предаде репортер на  Агенция \"Фокус\" . Протестиращите събраха своите плакати и започнаха да се разотиват. Част от тях остават пред паметника на Цар Освободител и провеждат дискусия. Един от организаторите на протеста заяви, че за утрешния ден няма нещо организирано, но всеки който желае може да дойде отново на жълтите павета. \r\nЦветелин ДИМИТРОВ", "date": "2018.09.18", "title": "София: Приключи протестът пред Народното събрание"}
{"url": "http://www.focus-news.net/news/2018/09/18/2568498/evropeyskata-komisiya-predstavya-tsyalostno-vizhdane-za-moderniziraneto-na-svetovnata-targovska-organizatsiya.html", "text": "Европейската комисия предложи за разглеждане първоначален набор от идеи за модернизиране на СТО и за пригаждане на правилата на международната търговия към предизвикателствата на глобалната икономика, съобщава  пресслужбата на Европейската комисия . \r\nНа заседание в Женева, организирано от Канада по повод реформата на Световната търговска организация (СТО) и предвидено за 20 септември, ЕС ще представи на партньорите си своето виждане за тази реформа, очертано в публикуван днес документ.  \r\nИдеите за модернизация са свързани с три ключови области:  \r\n•\tактуализиране на набора от правила в областта на международната търговия, така че да обхванат днешната глобална икономика;  \r\n•\tукрепване на ролята на СТО като наблюдател;  \r\n•\tпреодоляване на наблюдавания застой в системата за разрешаване на спорове на СТО.  \r\nЕС вече започна съвместна работа с други партньори на СТО: със САЩ и Япония в рамките на тристранни обсъждания; с Китай в създадената за целта работна група на последната среща на върха между ЕС и Китай; с други партньори — последно на срещата на министрите на търговията на Г-20. През следващите седмици ЕС ще продължи да обсъжда тези първоначални идеи с различни партньори на СТО с цел да изготви конкретни предложения към СТО. Европейският парламент и Съветът ще бъдат подробно информирани за тези обсъждания.", "date": "2018.09.18", "title": "Европейската комисия представя цялостно виждане за модернизирането на Световната търговска организация"}
{"url": "http://www.focus-news.net/news/2018/09/18/2568489/prezidentat-rumen-radev-ne-stava-vapros-za-voyna-mezhdu-institutsiite-a-za-spazvane-na-zakona.html", "text": "Не става въпрос за война между институциите, а за спазване на закона. Законът не се коментира, а се спазва. Изглежда за правителството е непосилна задача да спазят закона и това не е първият случай. Това заяви президентът Румен Радев пред български журналисти в Букурещ в отговор на въпрос относно процедурата по подписване на указа за освобождаването на Младен Маринов, съобщиха от  прессекретариата на държавния глава . Държавният глава участва днес в срещата на върха на инициативата „Три морета“. \r\nЗапитан дали има обозрим срок, в който указът ще бъде подписан, държавният глава заяви, че стига да се изпълни това, което повеляват нормативните документи той винаги е открит и готов за конструктивни решения. „Елементарно е. Трябва да се изпълни съгласувателна писмена процедура, която се дължи по закон”, заяви Румен Радев.  \r\n„Законността не е услуга, която правовата държава предоставя на гражданите, а условие за нейното съществуване. Считам, че редица разпоредби в предложението за изменения на Административнопроцесуалния кодекс не съответстват на нашата Конституция”, подчерта държавният глава относно сезирането на Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за  изменение и допълнение на Административнопроцесуалния кодекс.  \r\nПомолен да коментира твърдението, че се намира в международна изолация, Румен Радев заяви, че пожелава всекиму такава изолация. \"Когато хора разбират от всичко и успяват да коментират всичко от недвижима собственост до външна политика, виждате резултатът какъв е”, каза още президентът.", "date": "2018.09.18", "title": "Президентът Румен Радев: Не става въпрос за война между институциите, а за спазване на закона"}
{"url": "http://www.focus-news.net/news/2018/09/18/2568500/shumen-politsiyata-izdirva-34-godishniya-reyhan-dzhevdzhet-mehmed-koyto-e-v-neizvestnost-ot-16-septemvri.html", "text": "ОДМВР - Шумен издирва по молба на близките му Рейхан Джевджет Мехмед на 34 години от село Вълнари, община Никола Козлево. Това съобщиха от  ОДМВР - Шумен . Мъжът е в неизвестност от 23.30 часа на 16 септември, когато за последно е бил забелязан от местни жители по улиците в село Вълнари. Бил е облечен със зелена тениска с къс ръкав, тъмно синьо долнище на анцуг, обут със сини маратонки. Висок е около 170 см, с къса черна коса, зелени очи. До момента не е напускал инцидентно дома си и не е бил обявяван за издирване. Умоляваме всички, които имат информация за местонахождението му да подадат сигнал на телефон 112 или близкото полицейско управление.", "date": "2018.09.18", "title": "Шумен: Полицията издирва 34-годишния Рейхан Джевджет Мехмед, който е в неизвестност от 16 септември"}
{"url": "http://www.focus-news.net/news/2018/09/18/2568501/pazardzhik-arheologicheskiyat-muzey-v-grad-septemvri-e-saorganizator-na-mezhdunaroden-nauchen-simpozium-koyto-shte-bade-otkrit-na-19-septemvri.html", "text": "Националният археологически институт с музей при Българската академия на науките и Археологически музей „Професор Мечислав Домарадски“ в град Септември организират международен научен симпозиум. Това съобщи за  Радио „Фокус“ – Пазарджик  Вяра Петрова, изпълняващ длъжността директор на Археологическия музей в Септември. Тя уточни, че симпозиумът започва утре и ще продължи до 22 септември. „Научната част ще се проведе в София. Има около 80 участници, половината, от които от чужбина. Те са от Великобритания, Франция, Чехия, Словакия, Турция, Хърватска, Сърбия, Македония, Румъния и други страни, а също и много известни български учени. Очакваме около 40 доклада и около 20 постерни сесии“, коментира Петрова. Тя обясни, че темата на Международния симпозиум е „Между Егейско море и Дунав: траките, гърците и келтите на Балканите по време на класическия и елинистическия период“.  \r\nВяра Петрова каза още, че през тази година се навършват 30 години от началото на археологическите проучвания на обект Емпорион Пистирос край град Септември. Негов откривател и първи проучвател е професор Домарадски. „През годините обектът се превърна в знаков по въпроси на селищното развитие, социалната и етническа структура на обществото, междурегионалните контакти, търговията, металопроизводството за периода на класическата и елинистическата епоха в Тракия и съседните региони“, коментира тя уточни, че симпозиумът ще бъде закрит на 22 септември именно с посещение на новата експозиция на Археологическия музей в град Септември, посветена на емпорион Пистирос. \r\nВаня НИКОЛОВА", "date": "2018.09.18", "title": "Пазарджик: Археологическият музей в град Септември е съорганизатор на Международен научен симпозиум, който ще бъде открит на 19 септември"}
{"url": "http://www.focus-news.net/news/2018/09/18/2568502/kiril-geratliev-op-noir-nad-355-hil-detsa-sa-vklyucheni-v-deynostite-po-operativna-programa-nauka-i-obrazovanie-za-inteligenten-rastezh.html", "text": "Над 355 хил. деца са включени в дейностите по Оперативна програма „Наука и образование за интелигентен растеж“. Това каза изпълнителният директор на ИА „Оперативна програма „Наука и образование за интелигентен растеж” Кирил Гератлиев, предаде репортер на  Агенция „Фокус“ . \r\n„Над 1 млрд. лв. е одобреният ресурс до момента, като за 725 млн. лв. имаме обявени процедури. Много заблуди има около тази програма и държа да ги разсея. Защото се твърди, че ресурсът трябва да бъде раздаден директно на висшите училища, професионалните гимназии или неправителствени организации директно. Но програмата цели да подкрепи реформите, които министърът на образованието и науката стартира“, каза още Гератлиев.  \r\nТой посочи, че вече над 355 хил. деца са включени в дейностите по програмата. „Имаме успешно приключил проект, в който са подкрепени 300 деца със специални образователни потребности. Над 11 хил. деца от етнически малцинства или други уязвими групи са подкрепени от тази програма, а над 316 хил. ученици са включени в допълнителни дейности. Над 20 хил. ученици са получили индивидуални консултации за своето бъдещо развитие. Над 5 хил. ученици са преминали учебни практики във фирми в реална работна среда в над 300 професионални гимназии в страната. Над 30 000 студенти, които се обучават в приоритетни за икономиката на България области, са получили подкрепа под формата на предоставени стипендии. Над 40 000 студенти са участвали в студентски практики в реална работна среда, което улеснява по-нататъшната им реализация на пазара на труда. Над 3000 неграмотни или слабограмотни лица над 16-годишна възраст са преминали курсове по ограмотяване“, обясни Гератлиев. \r\nЦветилена СИМЕОНОВА", "date": "2018.09.18", "title": "Кирил Гератлиев, ОП НОИР: Над 355 хил. деца са включени в дейностите по Оперативна програма „Наука и образование за интелигентен растеж“"}
{"url": "http://www.focus-news.net/news/2018/09/18/2568503/the-jerusalem-post-kakvo-oznachavat-obvineniyata-na-rusiya-sreshtu-izrael-za-bombardirovkata-v-latakiya.html", "text": "Тежките обвинения на Москва за предполагаемия въздушен удар по Сирия в понеделник вечерта показва ескалиране на риториката на Русия. Това се случва, след като 15 руски военнослужещи загинаха, когато техния Ил-20 бе свален от противовъздушна ракета, изстреляна от сирийска система за противовъздушна отбрана (ПВО) С-200, която го обърка за вражески самолет, пише  израелското електронно издание The Jerusalem Post . \r\nМосква заяви, че „израелски пилоти го подставиха (Ил-20) под огъня на сирийската ПВО“. И че това не е „в дъха руско-израелското партньорство. Запазваме си правото на адекватни ответни мерки“. \r\nРусия е обвинявала Израел за въздушните му удари в Сирия и в миналото, припомня изданието. В началото на април Москва осъди Израел, а в края на същия месец заяви, че въздушните удари са неприемливи. Но априлския кръг от осъждания не стигна до нивото на риториката от изявлението н а 18 септември, защото не бяха убити руски войници, отбелязва изданието. \r\nВ новото изявление на Москва можеше да не се хвърля вината на предполагаемите израелски пилоти за това, че са поставили руския самолет под заплаха, а да се обвини сирийската ПВО, коментира вестникът. \r\nСирийската ПВО е произведена от Русия, така че да се хвърли вината върху оборудването за това, че е направило грешка би било равносилно на самокритика по отношение на технологията, пише още медията. Освен това, коментира JPost, от съобщението на Москва се остава с впечатление, че Израел нарочно е разработил сложна стратегема в близост до Латакия, за да обърка умишлено зенитната система. Освен това Москва обвинява Израел, че е предупредил Русия по „горещата линия“ само една минута преди атаката. \r\nТова не е дало на Ил-20 време да се снижи и кацне на въздушната база в Хмеймим. Русия казва още, че въздушните удари са нанесени, докато самолетите са били над френска фрегата, разположена край брега, която също е заблудила ракетите на сирийската ПВО да си мислят, че са изстреляни крилати ракети. Там се казва още, че Израел е използвал прикритието на руския самолет. \r\nТова е показател за няколко различни аспекта на ситуацията в Латакия, счита Jpost. Това означава, че има многобройни руски, сирийски и други сили, които оперират в непосредствена близост и че всякаква атака поставя останалите под риск; това се знаеше и по-рано, отбелязва изданието. \r\nРусия има военноморска база и самолети. Иран има предполагаеми заводи. Турция е много наблизо в северната част на Сирия. Западните държави имат военни кораби в района, констатира медията. \r\nПоследният инцидент илюстрира, че тези сили не комуникират добре помежду си. И показва, че въздушните удари по Латакия или съседната Хама трябва да навигират през мрежа от защитни системи и сложни военни системи. Това е изпитание за руската и сирийската ПВО, пише още вестникът. \r\nРусия, както се предполага, е разположила системи С-400 в района и тези атаки изглежда показват, че Москва не желае да ги използва, коментира изданието. Москва продава С-400 на Турция и други купувачи и това я поставя в зависимост. Ако използва тези съвременни системи за ПВО може да ескалира конфликта, но ако не ги използва, Сирия ще се чуди защо не защитава собствените си самолети и съоръжения на територията на близкоизточната страна. \r\nТова е заплаха за Израел. Ерусалим предупреди иранските сили, че трябва да напуснат Сирия. В същото време еврейската държава има добри отношения с Русия и Москва показа, че разбира и уважава опасенията на Израел за иранското участие във войната в Сирия. Този деликатен баланс може да се промени след Латакия. Смъртта на руски военнослужещи не може да бъде игнорирана от Москва и Русия показва, че не иска да приеме това като ужасна грешка, а по-скоро оценява въздушните удари като заплаха за живота на своите войници. \r\nПревод и редакция:", "date": "2018.09.18", "title": "The Jerusalem Post: Какво означават обвиненията на Русия срещу Израел за бомбардировката в Латакия"}
{"url": "http://www.focus-news.net/news/2018/09/18/2568497/korneliya-ninova-bsp-ne-ni-e-hrumnalo-dnes-da-sezirame-ks-za-apk-tsyalo-lyato-sme-rabotili-varhu-zhalbata.html", "text": "Не ни е хрумнало днес да сезираме КС за АПК, цяло лято сме работили върху жалбата. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.   По отношение на жалбата на БСП в Конституционния съд и на въпрос дали е съгласувана с тази на държавния глава, Нинова отговори, че внасянето на жалба срещу АПК е позиция на БСП  преди разглеждането на ветото. „Още, когато го гледахме този закон ние изразихме аргументите си защо не бива драстично да се увеличават съдебните такси, защо не бива да бъдат закрити заседанията. Ние имаме своята принципна позиция, че с този закон правителството посегна на прозрачността, информираността на обществото. Направи правосъдието недостъпно за много хора. Не ни е хрумнало днес да сезираме КС, цяло лято сме работили по тази жалба“, каза тя и посочи, че не мисли, че между БСП и президента има разминаване. „Не сме чели неговите мотиви, вероятно има такива и като президентска институция има право на такава жалба. Мотивите му по ветото и нашите тези са едни и същи“, заяви Нинова \r\nДеница КИТАНОВА", "date": "2018.09.18", "title": "Корнелия Нинова, БСП: Не ни е хрумнало днес да сезираме КС за АПК, цяло лято сме работили върху жалбата"}
{"url": "http://www.focus-news.net/news/2018/09/18/2568495/korneliya-ninova-bsp-edna-sedmitsa-prezidentstvo-i-pravitelstvo-sporyat-po-koya-protsedura-da-smenyat-edin-nepodhodyasht-ministar-s-drug-tryabva-da-si-hodi-tsyaloto-pravitelstvo.html", "text": "Една седмица президентство и правителство спорят по коя процедура да сменят един неподходящ министър с друг – трябва да си ходи цялото правителство. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.   „Що се отнася до призива на г-н Цветанов и издаването на указа за Младен Маринов бихме се обърнали към двете институции – президентска и Министерски съвет, защото това са институции в държавата. Една седмица спорят по коя процедура да сменят един неподходящ министър с друг неподходящ. Нашата позиция е ясна и ние не я съгласуваме с никой друг освен с органите на БСП. Който министър да смените, с когото и да го смените, уважаеми управляващи, това няма да промени политиката ви. Това е агония за държавата, това е печелене на време за правителството на „Борисов“ 3\", заяви Нинова. По думите й ГЕРБ и това правителство си отиват. \"Нашият голям въпрос е какво се случва след това“, заяви Нинова.  „Какво става с 2 лв. хляб, какво става с 14 % скок на парно, топла вода? С това какво правим? Какво става с безумната им здравна реформа? Това е разговорът, а не че един неподходящ ще бъде сменен с друг. Това ги вълнува само тях в ГЕРБ“, заяви още Нинова. Тя поясни, че БСП иска оставката на цялото правителство и тази позиция остава непроменена.  \r\nНинова допълни, че БСП не дава оценка на отношенията между двете институции. „Когато си решат проблема по коя процедура да го направят, за нас нещата остават непроменени“, заяви Нинова.  \r\nДеница КИТАНОВА", "date": "2018.09.18", "title": "Корнелия Нинова, БСП: Една седмица президентство и правителство спорят по коя процедура да сменят един неподходящ министър с друг – трябва да си ходи цялото правителство"}
{"url": "http://www.focus-news.net/news/2018/09/18/2568504/korneliya-ninova-bsp-iskame-nov-tip-byudzhet-s-koyto-da-mozhem-da-napravim-sotsialna-politika.html", "text": "Искаме нов тип бюджетна политика, с която да можем да направим социална политика. Това каза лидерът на БСП Корнелия Нинова по време на пресконференция в централата на партията и за идеята на БСП за 5 % ДДС ставка на хляба, предаде репортер на  Агенция „Фокус“.    По думите й конкретната поправка във връзка с идеята за 5 % ДДС ставка на хляба ще бъде изготвена в данъчните закони. „Искаме този разговор на прага на приемането на новия бюджет. Доста напред във времето отново обществото ще бъде изненадано с готов бюджет и ще е твърде късно за такива разговори“, заяви още Нинова. По думите й диферинцираното ДДС върху стоки от първа необходимост – храни и бебешки стоки е изключително важен разговор и е начин да се помогне на млади и бедни хора, за да се преодолеят неравенствата в България.  Нинова заяви, че БСП не желаят да провалят бюджета, нито да раздават популистки пари, а да мислят за нов тип бюджетна политика, през която може да се прави и социална политика.  \r\n„Ще приемем бюджета и тази година, пак ли по същия начин. Парламентът ще приеме един бюджет, догодина министър-председателят ще раздаде милиард и опловина с постановление на МС. Едно прави парламента, друго изпълнителната власт“, допълни Нинова.  \r\nТя покани министърът на финансите Владислав  Горанов за разговора за диференцираната ставка на ДДС за хляба. „Дайте да седнем и да говорим с аргументи и да си подреждаме държавата“, допълни лидерът на БСП.  \r\nНинова разкритикува правителството на „Борисов“ 2, че е  закрило националната служба по зърното и фуражите, която е следяла тези процеси. „Ако не знаете, в момента няма нито една служба в България, която да има пълната информация колко пшеница се произвежда, какви количества се изнасят, колко тук се преработва, на какви цени се продава“, заяви Нинова.  \r\nДеница КИТАНОВА", "date": "2018.09.18", "title": "Корнелия Нинова, БСП: Искаме нов тип бюджет, с който да можем да направим социална политика"}
{"url": "http://www.focus-news.net/news/2018/09/18/2568505/sofiya-45-detsa-ot-dg-knyaginya-mariya-luiza-prevarnaha-lokalnoto-platno-pred-tsentara-za-gradska-mobilnost-v-ozhivena-ulitsa.html", "text": "45 деца от втора и четвърта група на столичната детска градина „Княгиня Мария Луиза“ превърнаха локалното платно пред Центъра за градска мобилност в истинска оживена улица. Това съобщиха от  Центъра за градска мобилност . Повече от час децата се забавляваха като водачи на електромобили, тротинетки и велосипеди, спазвайки правилата за движение: да спират на пешеходна пътека, да спазват пътните знаци. По-малките рисуваха върху асфалта и се опитваха с различни цветове тебешири да пресъздадат различни пътни знаци. \r\nЦелта, която ЦГМ си постави с организацията и провеждането на гостуването на децата върху пътното платно, беше у малките граждани да се създадат навици за безопасно движение в големия град. При мини-викторината с въпроси, децата знаеха как се дава път на пешеходна пътека, както и от коя врата трябва да се качват, когато пътуват в градския транспорт.  \r\nСъбитието беше част от инициативите, които Център за градска мобилност провежда по време на Европейската седмица на мобилността, която тази година преминава под надслов: \"Комбинирай, движи се!\"  \r\nЕвропейската седмица на мобилността се провежда всяка година от 16 до 22 септември. Тази европейска инициатива насърчава градовете да въвеждат и популяризират мерки за устойчив транспорт и да приканват хората да изпробват алтернативи на автомобилния превоз. Европейската комисия е поставила две амбициозни цели за градска мобилност. В инициативите годишно се включват над 2300 европейски градове, които въвеждат трайно тенденции и инициативи за различни мобилни решения, свързани както с придвижването, така и с опазването на околната среда. \r\nКритериите, по които ЕК годишно оценява напредъка в градовете-участници са свързани с развитието и разширяването на пешеходни зони, велоалеи, нови зони за паркиране, и други. \r\nДнес малките участници в Европейската седмица на мобилността дадоха своя принос и за старанието си всеки от тях получи от изпълнителния директор на ЦГМ Христиан Петров специално изработен за случая сертификат.", "date": "2018.09.18", "title": "София: 45 деца от ДГ „Княгиня Мария Луиза“ превърнаха локалното платно пред Центъра за градска мобилност в оживена улица"}
{"url": "http://www.focus-news.net/news/2018/09/18/2568508/stara-zagora-mazh-e-osaden-za-uprazhnyavane-na-profesiya-bez-saotvetnata-pravosposobnost.html", "text": "По обвинителен акт на Районна прокуратура - Стара Загора е осъден И.В., който бе признат за виновен, че упражнявал професия без съответната правоспособност, когато тя е свързана със здравеопазването на населението - престъпление по чл.324 ал.2 вр.ал.1 вр.чл.26,ал.1 от Наказателния кодекс. Това съобщиха от  пресцентър на Апелативна прокуратура-Пловдив. \r\nРайонен съд - Стара Загора е разгледал делото по общия ред, в 13 съдебни заседания, като са били разпитани свидетели и приети множество писмени доказателства, изискани от РЗОК - Стара Загора, както и от две болнични заведения. Прокурорът, участвал  в съдебно заседание, е поискал на подсъдимия да бъде определено наказание към средния размер от една година и шест месеца „лишаване от свобода“, като на основание чл.66,ал.1 от Наказателния кодекс, изпълнението на наложеното наказание да бъде отложено за срок от три години, както и кумулативно предвиденото наказание „глоба“ в размер на 200 лева. След като бил признат за виновен от Районен съд - Стара Загора на подсъдимия И. В. е наложено наказание „лишаване от свобода” за срок от една година и шест месеца условно с изпитателен срок от три години, както и глоба в размер на 200 лева. \r\nВ хода на производството водено срещу И.В. е установено, че през 1985 г. завършил висше образование „Медицина“.  През 1991 г. след успешно положен държавен изпит той придобил права на специалист по ”Вътрешни болести“. През същата година И. В. подал документи да бъде зачислен за специализация по „Кардиология”. Със Заповед е бил зачислен за специализация в болница в гр. Стара Загора, като е започнал специализацията през юли 1991 г. За обучението му по специалност „Кардиология”  му е била издадена книжка на специализиращия. През 1995 г. и през 1996 г. И. В. се явил на държавните изпити за специалност „Кардиология“, които не издържал.  \r\nСлед второто си неуспешно явяване на държавен изпит по специалност „Кардиология”  И. В. се снабдил с неистинско Свидетелство за призната специалност „Кардиология“  През периода 16.05.2003 г. до 30.09.2015 г. в гр. Стара Загора,  е упражнявал професия свързана със здравеопазването на населението, като е практикувал като лекар-кардиолог, сключвайки договори с НЗОК за изпълнение на високоспециализирани и специализирани медицински дейности от пакет „Кардиология“ по специалност „Кардиология“,  както и  в същия период е упражнявал професията „лекар“ със специалност „Кардиология“ в три лечебни заведения в гр. Стара Загора,без да е имал за това съответната правоспособност, изискваща се за тази специалност, съгласно чл.13 ал.2 от Закона за лечебните заведение и утвърдените медицински стандарти по „кардиология“ с Наредба от 25.01.2010 г. на Министъра на здравеопазването, издадена на основание чл. 6, ал. 1 от Закона за лечебните заведения. Присъдата може да се протестира и обжалва пред Окръжен съд-Стара Загора.", "date": "2018.09.18", "title": "Стара Загора: Мъж е осъден за упражняване на професия без съответната правоспособност"}
{"url": "http://www.focus-news.net/news/2018/09/18/2568507/kiril-geratlievop-noir-20-mln-lv-shte-badat-dadeni-za-kvalifikatsiya-na-4000-pedagogicheski-spetsialisti-prez-sledvashtite-3-godini.html", "text": "20 млн. лв. ще бъдат дадени за квалификация на 4000 педагогически специалисти през следващите 3 години. Това каза изпълнителният директор на ИА „Оперативна програма „Наука и образование за интелигентен растеж” Кирил Гератлиев, предаде репортер на  Агенция „Фокус“ . \r\nТой обясни, че ще бъдат отделени 20 млн. лв. за квалификация на педагогическите специалисти . „По този проект трябва да обхванем през следващите 3 години над 4000 специалисти. Той ще се изпълнява до 2021 г. и следващия месец трябва да бъде сключен договор“, посочи Гератлиев. \r\nПо думите му по проект за активно приобщаване в системата на предучилищното образование е отпуснат бюджет от 82 млн. лв. „Над 130 млн. лв. ще бъдат дадени за образователна процедура „Подкрепа за успех“ за връщане на учениците в клас. А процедура „Образование за утрешния ден“ е със 105 млн. лв. – чрез тях трябва да променим учебните материали и да направим така, че нашите учители да могат да създават дигитално съдържание, да го съхраняват в облачна среда и да имаме основа, което да бъде надграждана занапред“, обясни Гератлиев. \r\nПо думите му към момента има 13 проекта на обща стойност над 340 млн. лв., сред които 4 са за Центрове за върхови постижения и 9 са за изграждане на Центрове за компетентност. „Всякакви спекулации, че това са пари, които науката груби, са напълно неверни. Предстоят множество поредици от срещи във връзка с програмите“, каза още Гератлиев. \r\nЦветилена СИМЕОНОВА", "date": "2018.09.18", "title": "Кирил Гератлиев,ОП НОИР: 20 млн. лв. ще бъдат дадени за квалификация на 4000 педагогически специалисти през следващите 3 години"}
{"url": "http://www.focus-news.net/news/2018/09/18/2568509/varna-25-detsa-na-vazrast-mezhdu-2-i-5-godini-shte-se-obuchavat-v-novata-detska-gradina-selo-goren-chiflik.html", "text": "25 деца на възраст между 2 и 5 години са записани към момента в новата детска градина село Горен чифлик, община Долни чифлик. Това съобщиха за  Радио „Фокус“ – Варна  от Община Долни чифлик. Новата детска градина, която се намира в обособена част от сградата на ОУ „Паисий Хилендарски“ и е филиал на ДГ „Пламъче“, село Пчелник, бе открита днес с богата празнична програма. Сградата разполага с отделен вход,  занималня, спалня и санитарен възел.  \r\n„Старата сграда на детската градина не отговаряше на съвременните изисквания и стандарти и искрено благодаря на кмета на Община Долни чифлик Красимира Анастасова за новата ни придобивка\", заяви директорът на градината Калинка Атанасова.  \r\nОт своя страна кметът Красимира Анастасова благодари на Общински съвет – Долни чифлик за своевременната реакция и бързо отпуснатите от общинския бюджет средства. Специален гост на откриването бе Нели Петрова, народен представител от 44-тото Народно събрание. Наред с нейното приветствие към присъстващите, поздравителен адрес бе прочетен и от името на Областния управител на Варна Стоян Пасев. На събитието присъстваха още зам.-кметът на Община Долни чифлик Николай Николов, общински съветници, кметове на населени места, директори на училища и детски градини, родители и ученици. След прекрасните изпълнения на възпитаници на ДГ „Пламъче“ и ученици от ОУ „Паисий Хилендарски“ и поздравите, отправени от директори на училища и детски градини от общината, отец Пламен Коларов отслужи празничен водосвет. \r\nМарияна ВАЛЕНТИНОВА", "date": "2018.09.18", "title": "Варна: 25 деца на възраст между 2 и 5 години ще се обучават в новата детска градина село Горен чифлик"}
{"url": "http://www.focus-news.net/news/2018/09/18/2568510/sport-prezidentat-na-fifa-se-obyavi-protiv-provezhdaneto-na-machove-ot-ispanskoto-parvenstvo-v-sasht.html", "text": "Президентът на световната футболна централа Джани Инфантино се обяви против плана мачове от испанското първенство да се играят в Северна Америка. Проектът придоби реални измерения, след като наскоро Барселона и Жирона подадоха молби до Испанската футболна федерация да изиграят двубоя помежду си на 26 януари в Маями. Според главата на ФИФА обаче домакинските мачове трябва да си останат такива, а не да се играят в чужди страни.  По неговото мнение, подобно нещо би оказало влияние върху футбола на глобално ниво. В опозиция на предложението е и президентът на испанската футболна федерация Луис Рибалес, без чието позволение идеята не може да се реализира.", "date": "2018.09.18", "title": "Спорт: Президентът на ФИФА се обяви против провеждането на мачове от испанското първенство в САЩ"}
{"url": "http://www.focus-news.net/news/2018/09/18/2568506/ria-novosti-broyat-na-postradalite-ot-izraelskite-udari-v-latakiya-dostigna-10-dushi.html", "text": "Окончателният брой на пострадалите в резултат от израелските удари по обекти в сирийската провинция Латакия е 10 души, няма загинали, съобщиха пред  РИА Новости  от местните болници. \r\nПо-рано правозащитници съобщиха пред руската агенция за седмина ранени. \r\nПревод и редакция:", "date": "2018.09.18", "title": "РИА Новости: Броят на пострадалите от израелските удари в Латакия достигна 10 души"}
{"url": "http://www.focus-news.net/news/2018/09/18/2568511/varna-do-31-oktomvri-v-sotsialnite-direktsii-v-grada-prodalzhava-priemat-na-deklaratsii-za-otpuskane-na-tseleva-pomosht-za-otoplenie.html", "text": "До 31 октомври в социалните дирекции във Варна продължава приемът на молби-декларации за отпускане на целева помощ за отопление. Пред  Радио „Фокус“ – Варна  Адриана Григорова, директор на Дирекция „Социално подпомагане“ – Варна, припомни, че кандидатстващите за отпускане на целева помощ за отопление лица и семейства подават своите документи в социалните дирекции по настоящ адрес.  \r\nНад 1 000 домакинства от Варна и Аксаково вече са кандидатствали за отпускане на помощ за отопление, която вече се начислява в пълен размер, а не както досега – на два транша. Целевата помощ за отопление се отпуска за период от 5 месеца, като размерът и е 365.10 лева за целия отоплителен период. Размерът на пенсиите тази година се коригира с коефициент 1.384. През последната година целева помощ за отопление е отпусната на 3 380 лица и семейства във Варна и Аксаково. \r\nДанните за отпуснатите помощи за отопление през последния отоплителен сезон показват, че жителите на Варна и областта се отопляват предимно на твърдо гориво и с електроенергия, като в малките населени места в региона се отопляват основно на твърдо гориво, а в града – основно с електроенергия. Социалната дирекция във Варна е отпуснала и помощи за отопление с топлоенергия и природен газ, но те са значително по-малко на брой. \r\nДържавно горско стопанство „Варна“ продължава продажбата на дърва за огрев за местното население, обезпечавайки нуждите на жителите от общините Варна, Аксаково, Аврен и Белослав. Продажбата се извършва въз основа на утвърден ценоразпис, като през настоящата година продажната цена за 1 куб. м дърва за огрев от временен склад в гората е 55.20 лв. Сумата не включва разходи за товарни, транспортни и разтоварни дейности. От институцията припомниха, че е важно потребителите да следят доставените им дърва за огрев да бъдат маркирани с контролна горска, общинска или производствена марка. За закупените дърва гражданите получават електронен превозен билет, доказващ законният произход на дървесината. Необходимо е билетът и фактурата да се пазят до изразходването на дървата. Документите трябва да се представят на контролните органи от Регионалната дирекция по горите или съответното горско стопанство при евентуална бъдеща проверка за незаконно съхранение на дървесина. \r\nМарияна ВАЛЕНТИНОВА", "date": "2018.09.18", "title": "Варна: До 31 октомври в социалните дирекции в града продължава приемът на декларации за отпускане на целева помощ за отопление"}
{"url": "http://www.focus-news.net/news/2018/09/18/2568512/mvr-na-19-i-20-septemvri-shte-se-provedat-xix-republikanski-sastezaniya-na-mladezhkite-protivopozharni-otryadi-mlad-ogneborets.html", "text": "На 19 и 20 септември ще се проведат XIX републикански състезания на младежките противопожарни отряди “Млад огнеборец”, съобщиха от  пресцентъра на МВР.  Традиционно домакин на проявата е к.к. „Албена“. Съорганизатори на младежкото съревнование са Главна дирекция “Пожарна безопасност и защита на населението”, Министерството на образованието и науката и Министерството на младежта и спорта. Дните на младите огнеборци се провеждат с активната подкрепа на Българската федерация по пожароприложен спорт.  \r\nБлизо 300 ученици на възраст от 12 до 16 години, разпределени в 28 отбора, ще вземат участие в младежката надпревара. По традиция състезанието ще протече в две състезателни дисциплини – “Бойно разгръщане на състезателна пътека” и “400 м щафетно бягане с препятствия”. В правилата за състезанието е залегнал международният правилник на CTIF (Международната асоциация на пожарните и спасителните служби), по който на всеки две години се провеждат международни младежки състезания по пожароприложен спорт. Победителите в републиканското състезание придобиват правото да представят страната ни в международни прояви на младежките противопожарни формирования.  \r\nОткриването на състезанията ще се състои на централната алея в к.к. „Албена” /до х-л „Добруджа“/ на 19 септември от 9.00 часа. Половин час по-късно младежката надпревара ще започне с дисциплината “Бойно разгръщане на състезателна пътека”. През втория състезателен ден от 9 часа младежите ще мерят сили в дисциплината “400 м щафетно бягане с препятствия”. Награждаването и закриването на републиканския преглед ще бъде на 20 септември от 17.30 часа.", "date": "2018.09.18", "title": "МВР: На 19 и 20 септември ще се проведат XIX републикански състезания на младежките противопожарни отряди “Млад огнеборец”"}
{"url": "http://www.focus-news.net/news/2018/09/18/2568513/d-r-kostadin-koev-kmet-na-obshtina-velingrad-izgrazhda-se-novo-uchilishte-v-selo-birkova.html", "text": "В началото на учебната година всички ремонти в училища и детски градини на територията на община Велинград са приключили. Това каза за  Радио „Фокус“ – Пазарджик  кметът на Общината д-р Костадин Коев. Той добави, че по ОП „Региони в растеж“ предстои изграждането на още една детска градина във Велинград. „Предстои изграждането в село Биркова на ново училище. Там децата в момента учат в бараки. Общо 153 деца ще се радват на новата сграда, тъй като в момента тече процедурата по избор на изпълнител“, коментира д-р Коев. Кметът на Велинград допълни, че отново със средства по проект на ОП „Региони в растеж“ вече се реализират дейности по саниране и подменяне на инсталацията в Националната гимназия по горско стопанство. „Там ще бъде изградена и нова многофункционална сграда. В село Драгиново също започва изграждането на нова детска градина със средства, осигурени от правителството“, каза още д-р Коев. Той уточни, че ще бъдат изградени изцяло нови сгради, детски площадки и зони за игра. \r\nВаня НИКОЛОВА", "date": "2018.09.18", "title": "Д-р Костадин Коев, кмет на Община Велинград: Изгражда се ново училище в село Биркова"}
{"url": "http://www.focus-news.net/news/2018/09/18/2568514/varna-provede-se-vtoro-zasedanie-po-deloto-na-firma-rusgeokom-zaradi-othvarlenoto-investitsionnoto-namerenie-za-dobiv-na-gaz-v-rayona-na-general-toshevo.html", "text": "В Административен съд – Варна се проведе второ открито заседание по делото на фирма „Русгеоком“ срещу Регионалната инспекция по околната среда и водите във  Варна (РИОСВ – Варна) връзка с отхвърленото инвестиционното намерение за добив на газ в района на Генерал Тошево. Това съобщиха от  пресцентъра на Съда . Делото е образувано по жалба на фирмата против решение на директора на РИОСВ – Варна по оценка за въздействието върху околната среда от 1 февруари 2018 година, с което не е одобрено осъществяването на инвестиционно предложение за разработване и усвояване на находище „Спасово“ в блок „Добрич“, включващо четири участъка – „Рогозина“, „Чернооково“, „Калина“ и „Рогозина изток“ за проучване и добив на природен газ. По време на днешното открито заседание са изслушани становищата на страните по направените до момента доказателствени искания, за събиране са допуснати част от писмените доказателства, намиращи се в трети страни. По исканията на жалбоподателя за допускане на съдебни експертизи съдът прецени, че ще се произнася поетапно. Дадена беше възможност на жалбоподателя и на страните да уточнят въпроси за комплексна съдебно-техническа експертиза и да посочат специалисти със съответния профил за определяне на вещи лица. Следващото открито съдебно заседание е насрочено за 16 октомври от 11.00 часа.", "date": "2018.09.18", "title": "Варна: Проведе се второ заседание по делото на фирма „Русгеоком“ заради отхвърленото инвестиционното намерение за добив на газ в района на Генерал Тошево"}
{"url": "http://www.focus-news.net/news/2018/09/18/2568515/gd-granichna-politsiya-intenziven-e-trafikat-za-tovarni-avtomobili-na-granitsite-s-rumaniya-gartsiya-turtsiya-i-sarbiya.html", "text": "Интензивен е трафикът за товарни автомобили на ГКПП „Калотина“, ГКПП „Кулата“, ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . На българо-сръбската граница на ГКПП „Калотина“ трафикът е интензивен на изход за товарни автомобили. На българо-гръцката граница на ГКПП „Кулата“ трафикът е интензивен на вход за ТИР-ове. На българо-турската граница на ГКПП „Капитан Андреево“ трафикът е интензивен на изход за ТИР-ове. На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен за товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.09.18", "title": "ГД „Гранична полиция“: Интензивен е трафикът за товарни автомобили на границите с Румъния, Гърция, Турция и Сърбия"}
{"url": "http://www.focus-news.net/news/2018/09/18/2568519/burgas-v-ekspotsentar-flora-shte-se-provede-preskonferentsiya-po-povod-otkrivaneto-na-mezhdunarodniya-festival-na-dokumentalnoto-istorichesko-kino.html", "text": "В Експоцентър „Флора“ ще се проведе пресконференция по повод откриването на Международния фестивал на документалното историческо кино. Това съобщиха от пресцентъра на  Община Бургас . Пресконференцията ще се състои на 19 септември от 11.00 часа в Зала 2 на Експоцентър „Флора“. На нея ще присъстват: зам.-кметът Йорданка Ананиева, доц. Петър Стоянович, Димитър Стоянович, Торстен Либщок, проф. Игнатовски и Марин Марчевски.", "date": "2018.09.18", "title": "Бургас: В Експоцентър „Флора“ ще се проведе пресконференция по повод откриването на Международния фестивал на документалното историческо кино"}
{"url": "http://www.focus-news.net/news/2018/09/18/2568520/zamestnik-ministar-valentin-yovev-shte-otkrie-konferentsiya-na-tema-vazmozhnosti-i-perspektivi-za-razvitie-na-publichno-chastnoto-partnyorstvo.html", "text": "Заместник-министърът на регионалното развитие и благоустройството Валентин Йовев ще открие Международна практическа конференция на тема „Възможности и перспективи за развитие на публично-частното партньорство“. Това съобщиха от пресцентъра на  Министерство на регионалното развитие и благоустройството . Организираният от МРРБ форум ще се проведе на 19 и 20 септември 2018 г. в Резиденция „Бояна“ в дом №2 в София. В събитието ще се включат представители на Business Advisory Board към Икономическата комисия за Европа на ООН.   \r\nЦелта на конференцията е да се представи международния опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.  \r\nНа 19 септември 2018 г. конференцията ще започне в 13.30 часа. За участие в първия ден на събитието са поканени представители на министерствата на финансите, на икономиката, на транспорта, информационните технологии и съобщенията, на околната среда и водите, на комисии в Народното събрание, на Агенция „Пътна инфраструктура“ и НСОРБ. \r\nНа 20 септември ще се проведе втората част на конференцията – уъркшоп по основни въпроси, свързани с публично-частното партньорство в областта на ВиК и пътната инфраструктура. Началото ще бъде от 10.00 часа. Във втория ден на събитието ще се включат представители на работодателски и браншови организации, на Столична община, асоциации и неправителствени организации в областта на ВиК и пътната инфраструктура, финансови и образователни институции.", "date": "2018.09.18", "title": "Заместник-министър Валентин Йовев ще открие конференция на тема „Възможности и перспективи за развитие на публично-частното партньорство“"}
{"url": "http://www.focus-news.net/news/2018/09/18/2568521/vladimir-putin-ungariya-e-edin-ot-klyuchovite-partnyori-na-rusiya-v-evropa.html", "text": "Унгария остава един от ключовите партньори на Русия в Европа, заяви Владимир Путин, цитиран от  РИА Новости . \r\n„Отношенията се развиват практически във всички сфери, активно работи и междуправителствената комисия“, заяви руският лидер на срещата с унгарския премиер Виктор Орбан. \r\nОсвен това Путин отбеляза позитивната динамика в търговско-икономическия оборот, обема на взаимни инвестиции, който е около един милиард долара и работата над големи съвместни проекти. \r\nОрбан, на свой ред, подчерта, че срещата в Москва има голямо значение, защото страните са важни партньори. \r\n„Много се радвам, че в продължение на много години имаме балансирани и предсказуеми отношения. Не може да се каже, че за нашето сътрудничество винаги има благоприятни международни условия. Но всички неприятни неща съществуват именно, за да можем да се борим заедно срещу тях. Мисля, че ни се получава“, заяви унгарският премиер. \r\nТой забеляза, че независимо от снижението на стокооборота между страните заради европейските санкции, Русия и Унгария „са успели да обърнат тази тенденция“. \r\nПремиерът добави, че страните имат потенциал за развитие на връзките в енергетиката, селското стопанство, културата и други отрасли. \r\nПревод и редакция:", "date": "2018.09.18", "title": "Владимир Путин: Унгария е един от ключовите партньори на Русия в Европа"}
{"url": "http://www.focus-news.net/news/2018/09/18/2568517/d-r-emil-kabaivanov-kmet-na-karlovo-nastoyavame-za-ostavkata-na-direktora-na-rzok-plovdiv-koyato-sabotira-rabotata-na-kasata.html", "text": "Община Карлово настоява за оставката на директора на РЗОК - Пловдив, тъй като с действията си, или бездействието си, саботира работата на Касата. Това съобщи за  Радио „Фокус” - Пловдив  кметът на Карлово д-р Емил Кабаиванов. Според него директорът на РЗОК - Пловдив пречи на финансирането на общинското здравеопазване и на работата на Касата като цяло. „След като преди около месец дадохме толеранс на РЗОК да реши проблемите и да започне да финансира клиничните пътеки в АГ отделението на болницата, отново виждаме бездействие и отново твърдим, че трябва да има смяна на ръководството в Пловдив”, каза д-р Емил Кабаиванов. Според него начело на РЗОК - Пловдив трябва да се постави нов човек, който няма да пречи на проблемните сектори в здравеопазването и няма да ги задълбочава, а ще намира начин за решаването им. „Очаквам днес Лекарският съюз да ни подкрепи”, каза още кметът. \r\nВсички в Карлово са убедени, че този начин на работа на Касата в Пловдив е непродуктивна и създава нови проблеми, въпреки съществуващите вече. \r\nЦветана ТОНЧЕВА", "date": "2018.09.18", "title": "Д-р Емил Кабаиванов, кмет на Карлово: Настояваме за оставката на директора на РЗОК - Пловдив, която саботира работата на Касата"}
{"url": "http://www.focus-news.net/news/2018/09/18/2568518/tass-izrael-skarbi-za-zaginalite-pri-svalyaneto-na-il-20-otreche-da-ima-vina-za-intsidenta.html", "text": "Израел изразява съжаление и скърби във връзка с гибелта на екипажа на руския военен самолет Ил-20, съобщи във вторник пресслужбата на Силите за отбрана на Израел (СОИ) чрез комюнике до медиите, предава  ТАСС . \r\n„Израел скърби по повод гибелта на екипажа на руския самолет, който е свален вечерта от сирийски зенитен огън“, се казва в документа. „През нощта изтребители от военновъздушните сили на Израел бомбардираха обект на сирийските въоръжени сили, където се осъществяваше производство на високоточно и смъртоносно оръжие, което трябваше да бъде предадено от името на Иран на движението „Хизбулла“ в Ливан“. \r\n„Това оръжие беше предназначено за атаки срещу Израел и представляваше заплаха. С която не можем да се смирим“, твърдят военните. \r\n„Израел счита режима (на сирийския президент Башар) Асад, чиито военни свалиха руския самолет, за изцяло отговорни за този инцидент“, добавят от израелската армия. „Израел, освен това, смята, че Иран и терористичната организация „Хизбулла“ са отговорни за този инцидент“. \r\nОт пресслужбата на СОИ добавят, че израелските изтребители са се върнали на територията на еврейската държава към този момент, когато сирийските системи за ПВО са изстреляли ракетите, свалили руския самолет Ил-20. \r\n„Когато сирийската армия изстреля ракетите, свалили руския самолет, изтребителите на израелските ВВС вече се намираха във въздушното пространство на Израел“, се казва в комюникето на израелските военни. „По време на ударите по целите в Латакия руският самолет, който по-късно бе свален, не се намираше в зоната на провежданата операция, сирийските ПВО стреляха безразборно и, доколкото разбираме, не са се сетили да удостоверят, че във въздуха няма руски самолети“. \r\nПо-рано министърът на отбраната на Русия Сергей Шойгу в телефонен разговор с израелския си колега Авигдор Либерман е заявил, че вината за сваления над Средиземно море руски самолет Ил-20 е изцяло на Израел. \r\n„Вината за сваления руски самолет и смъртта на екипажа е изцяло на израелската страна. Министерството на отбраната на Русия по различни канали за взаимодействие нееднократно е призовавало израелската страна да се въздържа от удари по сирийската територия, които създават заплаха за сигурността на руските военнослужещи“, заяви руският министър. \r\nШойгу е посочил, че в резултат от безотговорните действия на израелските военновъздушни сили „независимо от договореностите за предотвратяване на опасни инциденти“, се е случила трагедия, която е струвала живота на 15 руски военнослужещи. „Командването на руската войскова групировка е било известено само една минута преди нанасянето на удара на израелските F-16”, съобщи той. \r\n„Действията на израелското военно ведомство не отговарят на духа на руско-израелското партньорство и ние си оставяме правото на бъдещи ответни мерки“, подчерта Шойгу. \r\nПреди това представителят на Министерството на отбраната на Русия Игор Конашенков съобщи, че военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16. \r\n„Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът. \r\nТой добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район. „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков. \r\nПревод и редакция:", "date": "2018.09.18", "title": "ТАСС: Израел скърби за загиналите при свалянето на Ил-20, отрече да има вина за инцидента"}
{"url": "http://www.focus-news.net/news/2018/09/18/2568522/vitseprezidentat-iliyana-yotova-nasha-misiya-e-balgarskiyat-ezik-da-se-izuchava-na-poveche-mesta-po-sveta.html", "text": "70-ата юбилейна учебна година в Българското средно училище „Христо Ботев“ в словашката столица Братислава откри вицепрезидентът Илияна Йотова. Това съобщиха от  прессекретариата на държавния глава . „Аз съм българче“ и български народни песни огласиха двора на учебното заведение. В тържеството се включиха и деца от българската частна детска градина, която функционира към училището.    \r\n„Преди 70 години няколко български и словашки деца, а днес вече над 100 прекрачват прага на едно от най-авторитетните училища в Словакия. Все братя славяни, Кирило-Методиевото дело е мощен фактор за единение на нашите славянски народи“, отбеляза вицепрезидентът. Илияна Йотова припомни, че делото на Кирил и Методий започва от тези земи, за да стигне до българските земи, където е спасено и дава началото на третата християнска цивилизация – славянската.    \r\nС думи на благодарност и признателност вицепрезидентът се обърна към учителите и родителите, които с упоритост и духовна сила пазят този храм на българския дух, далеч от Родината. „Наша мисия, която трябва да привлича все повече последователи, е българският език да се изучава на все повече места по света. За да разпространяваме красивия ни език, древна българска история и богата култура“, отбеляза вицепрезидентът. Илияна Йотова пожела на учениците да бъдат любознателни и усърдни в учението. Вицепрезидентът завърши приветственото си слово с думите на Константин Кирил-Философ от „Проглас от Евангелието“: Голи са без книги всички народи. „В едно от най-върховите постижения на Златния век на българската литература „Учително евангелие“ Константин Преславски пише: „Търсете книгите, защото в тях ще намерите вечния живот.“ На добър час!“, заяви Илияна Йотова.  \r\nВицепрезидентът подари на училището златна плочка с изписани на нея кирилски букви, най-новото фототипно издание на „История славянобългарска“ на Зографския манастир и превод на няколко езика на стиховете на патрона на учебното заведение Христо Ботев. Директорът Даниела Дойнова връчи на Илияна Йотова почетен плакет за 70-ия юбилей и книжки с произведения на учениците. На среща с вицепрезидента учителският колектив разказа за своята дейност.", "date": "2018.09.18", "title": "Вицепрезидентът Илияна Йотова: Наша мисия е българският език да се изучава на повече места по света"}
{"url": "http://www.focus-news.net/news/2018/09/18/2568524/varna-1-714-semeystva-s-parvoklasnitsi-sa-podpomognati-ot-sotsialnata-direktsiya-prez-poslednata-uchebna-godina.html", "text": "1 714 семейства с първокласници са подпомогнати от социалната дирекция във Варна през последната учебна година. Пред  Радио „Фокус“ – Варна  Адриана Григорова, директор на Дирекция „Социално подпомагане“ – Варна, отбеляза, че приемът на заявления за отпускане на еднократна целева помощ за първокласници продължава до 15 октомври. Семействата, чийто деца са записани за обучение в първи клас в държавно или общинско училище за първи път, имат право на еднократна помощ за покриване на разходите в началото на учебната година. Еднократната помощ за ученици, записани в първи клас през учебната 2018/2019 година, е 250 лева и се отпуска по реда на Закона за семейни помощи за деца. Помощта се отпуска в случаите, когато децата живеят постоянно в страната и не са настанени за отглеждане извън семейството по Закона за закрила на детето. Задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лева, като помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на Закона за закрила на детето. Помощта се възстановява, ако детето на постъпи в първи клас. \r\nМарияна ВАЛЕНТИНОВА", "date": "2018.09.18", "title": "Варна: 1 714 семейства с първокласници са подпомогнати от социалната дирекция през последната учебна година"}
{"url": "http://www.focus-news.net/news/2018/09/18/2568525/smolyan-evropeyski-dni-na-nasledstvoto-2018-shte-se-provedat-v-regionalen-istoricheski-muzey-stoyu-shishkov.html", "text": "И през настоящата 2018 година за 20-ти пореден път се провеждат Европейските дни на наследството, в които в всяка година през месец септември се включват милиони хора от почти всички страни на нашия континент. Това каза за  Радио „Фокус“ – Смолян  Донка Симеонова, уредник в отдел „Връзки с обществеността“ в Музея. През 2018 те са и кулминация на честванията на Европейската година на културното наследство. По думите на Симеонова, Европейските дни на наследството са широко европейско движение и се осъществяват под постоянното мото: ”Европа, общо наследство” – като съвместна инициатива на Съвета на Европа и Европейския съюз. За 2018 г. инициативите се провеждат под мотото „Културното наследство – изкуството да споделяш“. \r\n„Регионален исторически музей „Стою Шишков“ в партньорство с Община Смолян и клуб „Приятели на РИМ „Стою Шишков“ – Смолян, организират разнообразни инициативи в периода 21 – 30 септември\", посочи Симеонова. „По повод световния ден на мира – 21 септември, РИМ „Стою Шишков“ – Смолян се присъединява към инициативата „Нека първият им звън изрече думата „мир“ – Камбанен звън из цяла Европа“, организирана от Федерална република Германия. От 19.00 до 19.15 часа българско време камбани във всички европейски страни да забият в чест на културното наследство. В музейните зали ще звучат магичните звуци на родопските чанове. Малко по-рано от 16.00 часа на 21 септември в изложбените зали на РИМ „Стою Шишков“ – Смолян ще бъде открита временната изложба „Родопски чанове и тюмбелеци“ с подбрани експонати от фондовете на музея“, каза още уредникът. \r\n23 септември ще бъде ден на „Отворени врати“ за безплатни посещения на постоянната експозиция „Културно–историческото богатство на Родопите от древността до наши дни“ на РИМ „Стою Шишков“ – Смолян и временните изложби. Във връзка с 10 години от учредяването на клуб приятели на музея на 25 септември 2018 г. от 16.00 часа в залите на музея ще се организира празник на сдружението. На събитието ще бъде представена презентация и дарителската акция, отправена към членовете на клуба – даряване на музея на ръчно изработени от тях арт продукти под мотото „Изкуството да споделяш!“, каза още Симеонова. \r\nНели ГЕРГЬОВСКА", "date": "2018.09.18", "title": "Смолян: Европейски дни на наследството 2018 ще се проведат в Регионален исторически музей „Стою Шишков“"}
{"url": "http://www.focus-news.net/news/2018/09/18/2568523/gencho-genchev-kmet-na-svishtov-zapochna-saniraneto-na-17-zhilishtni-bloka-v-grada.html", "text": "Започна санирането на 17 жилищни блока в Свищов. Това съобщи в предаването „Добре дошли в Свищов“ на  Радио „Фокус“ – Велико Търново  кметът Община Свищов Генчо Генчев. Той подчерта, че това са блокове с до 20 апартамента, а средствата за подобряване на енергийната ефективност в тях са заложени в публичната инвестиционна програма на Община Свищов. Те са в размер на 2.7 млн. лева. „Съгражданите изказват притеснения, че не са включени и покривните конструкции, но ако бяхме включили и тях, щяхме да имаме възможност да санираме 3 - 4 блока, не повече. Кажете ми на какъв принцип ние трябваше да изберем кой блок да бъде саниран като всичките 17 блока отговарят на изискванията. За това взехме това решение всички да се възползват от програмата, но покривната конструкция да си бъде поета от сдруженията и да търсят начини да ремонтират покривите на блоковете си“, допълни Генчо Генчев. Той отбеляза, че собствениците на някой от жилищните кооперации вече са подели инициатива и са възложили на фирма да извърши ремонт на водосточните тръби и на покривите. По думите на кмета решението на общинската администрация е възможно най-правилното. Така повече граждани на Свищов ще имат възможност да се възползват от  средствата за саниране. Той направи сравнение с Горна Оряховица, където се прилагат мерки за енергийна ефективност на стойност 1.7 млн. лева, но ще бъдат санирани едва три блок. Генчев съобщи, че ремонтните дейности на 17-те жилищни кооперации ще приключат  до месец ноември. \r\nНадежда КРЪСТЕВА", "date": "2018.09.18", "title": "Генчо Генчев, кмет на Свищов: Започна санирането на 17 жилищни блока в града"}
{"url": "http://www.focus-news.net/news/2018/09/18/2568526/kyustendil-okrazhniyat-sad-ostavi-v-aresta-69-godishniya-mazh-obvinen-v-darzhane-i-otglezhdane-na-kanabis.html", "text": "Окръжният съд остави в ареста 69-годишния мъж, обвинен в държане и отглеждане на канабис, предаде репортер на  Радио „Фокус” – Кюстендил . Искането за постановяване на най-тежката мярка за неотклонение „Задържане под стража” беше направено от страна на Окръжна прокуратура.  \r\nАдвокатът на обвиняемия Кирил Д. пледира за постановяване на по-лека мярка за неотклонение, същото поиска в дадената му последна дума и задържаният 69-годишен мъж. Обвиняемият е с чисто съдебно минало. В съдебната зала стана ясно, че той има повдигнати две обвинения. Първото е за държане с цел разпространение на високорисково наркотично вещество в къща в село Четирци, както и в къща в град София. Второто обвинение е за отглеждане на растения от вида на конопа. Такива растения са открити в нива в землището на село Четирци – 43 кг, както и в двора на къща в същото дело – 1.30 кг. Първото престъпление, според Наказателния кодекс, е тежко умишлено деяние.  \r\nСъдът счете, че е налице и предпоставка той да извърши друго престъпление, въпреки че е съдействал при извършените действия по претърсване и изземване. Поради тази причина спрямо Кирил Д. беше взета мярка за неотклонение „Задържане под стража”. Постановлението на Окръжен съд – Кюстендил може да се обжалва в срок от три дни пред по-горна инстанция - Софийски Апелативен съд. \r\nВенцеслав ИЛЧЕВ", "date": "2018.09.18", "title": "Кюстендил: Окръжният съд остави в ареста 69-годишния мъж, обвинен в държане и отглеждане на канабис"}
{"url": "http://www.focus-news.net/news/2018/09/18/2568527/savetat-za-razvitie-pri-ministerskiya-savet-shte-provede-zasedanie-na-19-septemvri.html", "text": "Съветът за развитие при Министерския съвет ще проведе заседание на 19 септември след редовното заседание на кабинета. Това съобщиха от  правителствената информационна служба . Ще бъде обсъдено изпълнението на Програмата за управление на правителството на Република България за периода 2017 – 2021 към 1 септември 2018 г.  \r\nСъветът ще разгледа и изпълнението на Националната програма за развитие: България 2020 и ще обсъди организацията на работата във връзка с разработването на проект на Национална програма за развитие България 2030.  \r\nНа заседанието на Съвета за развитие са поканени и представители на коалиционните партньори.", "date": "2018.09.18", "title": "Съветът за развитие при Министерския съвет ще проведе заседание на 19 септември"}
{"url": "http://www.focus-news.net/news/2018/09/18/2568528/varna-37-godishen-shofyor-bez-knizhka-e-predizvikal-katastrofata-na-bul-slivnitsa-pri-koyato-postradaha-trima-dushi.html", "text": "Варна: 37-годишен шофьор без книжка е предизвикал катастрофата на бул. „Сливница“ в района на Цирковата площадка, при която пострадаха трима души. Това съобщиха за  Радио „Фокус“ – Варна  от на Областната дирекция на МВР – Варна. Инцидентът е станал около 13.00 часа. 37-годишният водач, който е управлявал своя автомобил без свидетелство за правоспособност, е навлязъл в лентата за насрещно движение и е ударил лек автомобил, след което се е отклонил и е ударил втори автомобил. Вторият удар е бил по-лек и няма пострадали от удареното превозно средство, уточниха от полицията. 37-годишният мъж е получил фрактура на ребра. При инцидента е пострадал и 44-годишният водач на първия ударен автомобил, който е с фрактура на таз, а неговият спътник – на 46 години, е с контузии. От полицията допълниха, че работата по изясняване на пътния инцидент продължава. От тримата водачи е взета проба за употреба на алкохол и наркотици. По случая е образувано досъдебно производство. \r\nМарияна ВАЛЕНТИНОВА", "date": "2018.09.18", "title": "Варна: 37-годишен шофьор без книжка е предизвикал катастрофата на бул. „Сливница“, при която пострадаха трима души"}
{"url": "http://www.focus-news.net/news/2018/09/18/2568531/kyustendil-patnicheski-avtobus-e-avariral-po-patya-kyustendil-sofiya-predi-selo-tsarvenyano.html", "text": "Пътнически автобус е аварирал по пътя Кюстендил – София преди село Цървеняно, съобщи  слушател на Радио „Фокус” – Кюстендил . По думите му няма възникнали проблеми с пътуващите. Автобусът е прегрял, поради което се е получил пробив в охлаждащата система. На пътното платно е изтекла вода. Няма проблеми с движението на моторни превозни средства в района на авариралия автобус. \r\nВенцеслав ИЛЧЕВ", "date": "2018.09.18", "title": "Кюстендил: Пътнически автобус е аварирал по пътя Кюстендил – София преди село Цървеняно"}
{"url": "http://www.focus-news.net/news/2018/09/18/2568529/dobrich-poetesata-kameliya-kondova-e-nositel-na-natsionalnata-literaturna-nagrada-dora-gabe.html", "text": "Поетесата Камелия Кондова ще бъде удостоена с Националната литературна награда „Дора Габе“ на официална церемония на 11 октомври от 18.00 часа в Огледална зала „Нели Божкова“. Това съобщиха от пресцентъра на  Община Добрич . Ще бъде връчено и отличие на Драгни Драгнев за принос в научното изследване и популяризиране на творчеството на Дора Габе. Днес на заседание на Общинския съвет предложенията бяха приети единодушно от всички общински съветници. Камелия Кондова е известен автор на поетични книги, сред които  „Повод за живот\", \"Как се обича художник\", \"Бай Георги има тъжни рамене\" и други. Тя е  предложена за наградата от Съюза на българските писатели и Славянската литературна и артистична академия, откъдето се аргументират, че поетесата днес е едно от ярките и запомнящи се имена в българската поезия. Материалният израз на литературната награда са почетен знак, грамота и паричната сума от 2000 лева. Призът се връчва на всеки пет години за значителни художествени постижения в духа на посланията на Дора Габе и за принос в националната литература. Сред досегашните носители на наградата \"Дора Габе\" са Елка Няголова, Лиляна Стефанова, Рада Москова.", "date": "2018.09.18", "title": "Добрич: Поетесата Камелия Кондова е носител на Националната литературна Награда \"Дора Габе\""}
{"url": "http://www.focus-news.net/news/2018/09/18/2568532/varna-remont-na-zahranvasht-vodoprovod-nalaga-spirane-na-vodata-v-chast-ot-kvartal-vladislavovo-na-19-septemvri.html", "text": "Ремонт на захранващ водопровод налага спиране на водата в част от квартал „Владиславово“ на 19 септември, съобщиха от  водоснабдителното дружество . От 9.00 до 21.00 часа вода няма да има в части от IV-ти микрорайон – бл. 401, 402, 403, 404, 405, 406, 407. С нарушено водоподаване ще са и абонатите в част от І-ви микрорайон – Пощата, бл. от 18-ти до 36-ти, от 50-ти до 57-ми блок включително, както и местностите „Жълъдови хълмове“, „Балъм дере“, „Лозята“ и „Ментеше“. Водоноски ще бъдат разположени пред блок 22 и пред блок 407.", "date": "2018.09.18", "title": "Варна: Ремонт на захранващ водопровод налага спиране на водата в част от квартал „Владиславово“ на 19 септември"}
{"url": "http://www.focus-news.net/news/2018/09/18/2568534/smolyan-gerb-dari-sredstva-na-religioznite-hramove-v-oblastta.html", "text": "ПП ГЕРБ дари за пореден път средства на религиозни храмове в Смолянска област. Депутатът и общински ръководител д-р Даниела Дариткова и областният координатор на партията Николай Мелемов връчиха по 3 000 лв. на църквата „Св. Петър и Павел“ в с. Соколовци и на джамията в с. Ряка. Мечитът в рудоземското село Сопотот получи 1000 лв. Парите са осигурени от ПГ на ГЕРБ. Това съобщиха от пресцентъра на  ГЕРБ – Смолян . \r\nЦърквата „Св. Петър и Павел” в село Соколовци е построената през 1836 г. Тя е една от 8-те църкви, изградени в Смолянско със специален турски ферман. Средствата бяха връчени на Петър Шукеров, който е касиер на храма. Той заяви, че дарената сума ще се използва за довършване на магерницата (столова) към църквата, където ще се правят помени и курбани от местното население. \r\nСредствата, предназначени за джамията в смолянското село Ряка ще се използват за изграждане и монтаж на покрив на новоизградената част към молитвения дом. Парите бяха предоставени на Салих Куцов, имам на селото. \r\nКметът на с. Сопотот Селви Асанлитцки пък получи средства за закупуване и поставяне на котел за парно в местния мечит. \r\n„Бъдете здрави и благословени за това, че помагате на религиозните храмове в Смолянско да съществуват и да крепят вярата на хората. Тя ги зарежда с енергия, с надеждата за по-доброто, което предстои. С молитва и благодарност ще се обръщаме, всеки към своите духовни водачи, да пазят и закрилят това приказно място – Родопите, и неговите сплотени жители! “, заявиха представителите на двете вероизповедания. \r\nД-р Дариткова изрази мнение, че трябва да сме съпричастни и да подкрепяме българските религиозни институции в цялата област, без значение каква религия изповядват. „Помагали сме и на църкви, и на джамии. Ще продължим да го правим, защото Смолянско е пример за силна толерантност, сътрудничество и взаимно уважение между различните религиозни общности. Нека в трудни моменти се обръщаме към силата на духовността и да работим за повече солидарност и взаимноуважение“, призова депутатът от ГЕРБ.", "date": "2018.09.18", "title": "Смолян: ГЕРБ дари средства на религиозните храмове в областта"}
{"url": "http://www.focus-news.net/news/2018/09/18/2568533/tass-vladimir-putin-opredeli-katastrofata-na-il-20-kato-veriga-ot-tragichni-obstoyatelstva.html", "text": "Държавният глава на Руската федерация Владимир Путин определи като „верига от трагични обстоятелства“ катастрофата на „Ил-20“ в Средиземно море, като същевременно поднесе съболезнования на близките и семействата на жертвите, предава  TACC . \r\n„Когато хората умират, особено при такива трагични обстоятелства, винаги е трудно за всички нас, за страната и за близките на нашите паднали другари. В тази връзка, разбира се, изказвам съболезнования към близките на жертвите. Що се отнася до сравнението с известните събития, когато турски изтребител свален наш самолет, то ситуацията е друга. Тук по-скоро това прилича на верига от трагични, случайни обстоятелства“, подчерта Путин. Тереза Герова", "date": "2018.09.18", "title": "ТАСС: Владимир Путин определи катастрофата на „Ил-20“ като „верига от трагични обстоятелства“"}
{"url": "http://www.focus-news.net/news/2018/09/18/2568536/sport-viktoriya-azarenka-se-klasira-za-vtoriya-krag-na-turnira-v-tokio.html", "text": "Виктория Азаренка се класира за втория кръг на турнира по тенис на твърди кортове в Токио. Двукратната шампионка от Откритото първенство по тенис на Австралия се наложи над Куруми Нара с 6:4,7:5 в двубой, продължил един час и 52 минути. И двете тенисистки получиха право да участват в основната схема на надпреварата с „уайлд кард“.  \r\nЗа Азаренка това бе първи двубой след Откритото първенство по САЩ, където бившата номер едно в света бе елиминирана в третия кръг от Слоун Стивънс.", "date": "2018.09.18", "title": "Спорт: Виктория Азаренка се класира за втория кръг на турнира в Токио"}
{"url": "http://www.focus-news.net/news/2018/09/18/2568535/veliko-tarnovo-sluchay-na-virusen-meningoentsefalit-e-registriran-prez-izminalata-sedmitsa-v-grada.html", "text": "Случай на вирусен менингоенцефалит е регистриран през изминалата седмица във Велико Търново. Това съобщиха за  Радио „Фокус“ – Велико Търново  от Регионалната здравна инспекция. Пациентът, при който е установено заболяването, е от Павликени. През първите шест месеца на годината здравните инспектори са регистрирали 12 случая на вирусен менингит и менингоенцефалит в областта. Менингоенцефалитът представлява едновременно възпаление на мозъчната тъкан и мозъчната обвивка на гръбначния и главния мозък. Заразяването с вирусен менингоенцефалит става чрез пръски, разговор, кихане, замърсени ръце. Характерни симптоми са бързо повишаване на температурата, повръщане и много силно главоболие. \r\nВ седмицата от 10 до 2 септември на територията на област Велико Търново са регистрирани трима заразени с варицела и трима – с туберкулоза. Установени са по едно лице, заболяло от вирусен хепатит, ротавирусен гастроентерит, скарлатина и остри респираторни заболявания. Продължават да са най-много ентероколитите, което е типично за сезона – 8. \r\nНадежда КРЪСТЕВА", "date": "2018.09.18", "title": "Велико Търново: Случай на вирусен менингоенцефалит е регистриран през изминалата седмица в града"}
{"url": "http://www.focus-news.net/news/2018/09/18/2568538/veliko-tarnovo-tri-iskaniya-za-ukrepvane-na-svlachishta-e-otpravila-obshtina-zlataritsa-do-mezhduvedomstvenata-komisiya.html", "text": "Три искания за укрепване на свлачища е отправила Община Златарица до Междуведомствената комисия за възстановяване и подпомагане към Министерски съвет. Това съобщиха за  Радио „Фокус“ – Велико Търново  от пресцентъра на Областната управа. Областната комисия е дала своето положително становище. Едно от исканията е свързано с възстановяване на инфраструктурата и укрепване на свлачище на улица в село Калайджии, на стойност 121 308.00 лева. Преди години земната маса в този участък е пропаднала и оттогава жителите на селото използват обходен маршрут. \r\nИскане е отправено и за неотложни аварийно-възстановителни дейности на активирано свлачище на ул. „Трета“ и ул. „Четвърта“ в селото на стойност 319 951,85 лева. Свлачището се  образува след проливните дъждове през март тази година. Ширината му бе около 200 метра, а площта, на която се простира вътре в населеното място, е около 7 - 8 дка. Застрашени са и няколко къщи, които се намират в близост до свлачището. \r\nТретото искане на Общината е за възстановяване на инфраструктурата и укрепване на свлачище в землището на с. Долно Шивачево на стойност 213 891,39 лева. \r\nМария НЕДЕВА", "date": "2018.09.18", "title": "Велико Търново: Три искания за укрепване на свлачища е отправила Община Златарица до Междуведомствената комисия"}
{"url": "http://www.focus-news.net/news/2018/09/18/2568537/spetsializiraniyat-nakazatelen-sad-zadarzha-pod-strazha-trima-ot-obvinyaemite-za-trafik-na-kokain-ot-dominikanskata-republika-v-balgariya-i-ungariya.html", "text": "Специализираният наказателен съд наложи „Задържане под стража“ на трима от обвинените за участие в организирана престъпна група за трансграничен трафик на кокаин от Доминиканската република в България и Унгария (за които Специализираната прокуратура поиска най-тежката мярка за неотклонение). Това съобщиха от пресцентъра на  Апелативна специализирана прокуратура . Четвъртият, обвинен за участие в групата, е с „Парична гаранция“. \r\nНаложените мерки могат да бъдат обжалвани пред Апелативния специализиран наказателен съд.", "date": "2018.09.18", "title": "Специализираният наказателен съд задържа под стража трима от обвиняемите за трафик на кокаин от Доминиканската република в България и Унгария"}
{"url": "http://www.focus-news.net/news/2018/09/18/2568541/spas-sharkov-asotsiatsiya-na-bilkarite-v-pazardzhik-tazi-godina-sabiraneto-na-bilki-v-oblastta-e-izklyuchitelno-slabo.html", "text": "Тази година събирането на билки е изключително ниско в региона. Това каза за  Радио „Фокус“ - Пазарджик  Спас Шарков, председател на Асоциацията на билкарите в Пазарджик. Той добави, че най-търсените билки от гражданите са тези, които по-рядко се намират, като синята тинтява и коренът от глухарче. „Синята тинтява има апетитовъзбуждащо, общоукрепващо и тонизиращо храносмилателната система действие. Използва се при безапетитие, като средство за подобряване на храносмилането, с общоукрепващо действие\", каза Шарков и допълни, че терапията с корен от глухарче има широко приложение за лечение на много болести. „Изследванията са доказали, че е ефективен даже и срещу някои видове рак. Съставът на лековития корен от глухарче съдържа десетки полезни за здравето вещества, включително желязо, калций, фосфор, калий, селен, магнезий, цинк, мед, витамини А, С, Е, В. В нашата и чуждестранната народна медицина то се използва много по-широко в най-различни рецепти с комбинации заедно с други лековити растения, които значително засилват действието му“, каза Шарков. \r\nРадослава МУРДЖЕВА", "date": "2018.09.18", "title": "Спас Шарков, Асоциация на билкарите в Пазарджик: Тази година събирането на билки в областта е изключително слабо"}
{"url": "http://www.focus-news.net/news/2018/09/18/2568542/kyustendil-chitalishte-probuda-zapochva-novata-uchebna-godina-s-raznoobrazni-zanimaniya-za-detsa-i-mladezhi.html", "text": "Читалище „Пробуда” в Кюстендил започва новата учебна година с разнообразни занимания за деца и младежи. Това съобщи за  Радио „Фокус” – Кюстендил  Милена Маркова, председател на читалище „Пробуда” в Кюстендил. По думите ѝ детската музикална школа е с класове по китара, пиано, акордеон, цигулка, поп пеене, народно пеене, солфеж и елементарна теория на музиката. Тази година в читалището ще работят още вокална група „Еделвайс“, клуб по спортни танци „София Данс“, детски танцов състав „Пробуда” и театрално студио „Бременските музиканти”. „Ще продължат заниманията и в курсовете по изобразително и приложно изкуство. Подготовката на участниците е поверена на висококвалифицирани преподаватели с дългогодишен опит”, каза Милена Маркова. \r\nВенцеслав ИЛЧЕВ", "date": "2018.09.18", "title": "Кюстендил: Читалище „Пробуда” започва новата учебна година с разнообразни занимания за деца и младежи"}
{"url": "http://www.focus-news.net/news/2018/09/18/2568539/kyustendil-poveche-ot-100-mladezhi-posetiha-obshtata-spetsializirana-trudova-borsa-v-chitalishte-bratstvo.html", "text": "Повече от 100 младежи посетиха общата специализирана трудова борса в Кюстендил, предаде репортер на  Радио „Фокус” – Кюстендил . Специализираната трудова борса се проведе в залата на читалище „Братство” в Кюстендил. Тя е по проект „Готови за работа”. Идеята е да се активират младежи, които не учат, не работят, не са регистрирани в бюрата по труда. Целта е да се даде възможност за реализация на младите хора на пазара на труда, както и те да повишат квалификацията си. 12 работодатели обявиха свободни работни места, сред които и военното окръжие в Кюстендил. Бяха представени работни места от различни сектори. 160 бяха обявените свободни работни места, а военното окръжие отделно обяви близо 140. „Традиционно през последните години повече от 90% от обявените работни места се усвояват, тоест ние насочваме подходящите работни места към съответното работно място. Инициативата е добра”, каза Юлиана Хаджиева, директор на Дирекция „Бюро по труда” – Кюстендил. \r\nВенцеслав ИЛЧЕВ", "date": "2018.09.18", "title": "Кюстендил: Повече от 100 младежи посетиха общата специализирана трудова борса в читалище „Братство”"}
{"url": "http://www.focus-news.net/news/2018/09/18/2568544/api-na-22-i-23-septemvri-shte-bade-ogranicheno-dvizhenieto-prez-shipchenskiya-prohod-vav-vrazka-s-provezhdaneto-na-sastezanieto-shipka-damastsena-2018.html", "text": "На 22 септември от 9.30 часа до 19.30 часа и на 23 септември от 7.30 часа до 17.30 часа ще бъде ограничено движението през Шипченския проход - път I-5 Габрово - Шипка в участъка от 155-ти до 183-ти км. Това съобщиха от пресцентъра на  Агенция „Пътна инфраструктура“ . Спирането на трафика е за провеждането на автомобилното планинско състезание „Шипка – Дамасцена 2018“. По време на състезанието трафикът ще бъде пренасочен през Прохода на Републиката - път II-55, по следните обходни маршрути: \r\n- За пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканския път I-6 до Казанлък и обратно; \r\n- За пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък; \r\n- За пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново. \r\nНеобходимо е шофьорите да карат внимателно, да спазват поставената сигнализация и указанията на „Пътна полиция“. \r\nДвижението на моторните превозни средства по път I-5 (E-85) ще бъде възстановено след 19.30 часа на 22 септември и след 17.30 часа на 23 септември т. г.", "date": "2018.09.18", "title": "АПИ: На 22 и 23 септември ще бъде ограничено движението през Шипченския проход във връзка с провеждането на състезанието „Шипка – Дамасцена 2018“"}
{"url": "http://www.focus-news.net/news/2018/09/18/2568543/afp-kitay-vavezhda-mita-za-vnosa-na-amerikanski-stoki-na-stoynost-60-miliarda-dolara.html", "text": "Китай обяви въвеждането на допълнителни мита за внос на американски стоки на стойност 60 млрд. долара в отговор на решението на администрацията на държавния глава на САЩ Доналд Тръмп да наложи тарифи за вноса от азиатската страна на стойност 200 млрд. долара, предава  AFP . \r\n„Ако САЩ настояват за допълнително повишаване на тарифите, Китай ще реагира по съответния начин\", се казва в изявление на Министерството на финансите в Пекин. Тереза Герова", "date": "2018.09.18", "title": "AFP: Китай въвежда мита за вноса на американски стоки на стойност 60 милиарда долара"}
{"url": "http://www.focus-news.net/news/2018/09/18/2568546/kalin-vasilev-turnovoruns-predi-da-se-investira-vav-veloalei-tryabva-da-se-pomisli-za-investitsiya-v-choveshkiya-potentsial-v-promyana-na-saznanieto.html", "text": "Инвестиция в потенциала на хората и в промяната на тяхното съзнание е полагането на основата за развитието на велотранспорта във Велико Търново. Това коментира за  Радио „Фокус“ – Велико Търново  Калин Василев, основател на мащабната организация „TurnovoRuns“. По думите му решението не е да се започне с масова инвестиция във велоалеи, които биха останали неоползотворени, а с „образователен натиск“ и промяна в мисленето на хората. \r\n„Това е едно от ключовите решения за нашия град, много хора не могат да видят извън шаблона, а той е, че „Търново е най-хълмистия град, тук нищо такова не може да се случи“. Аз смятам че има много място за развитие в тази насока, защото града ни, главните пътни артерии са много запушени от автомобили, трябва да се мисли как човек да слезе от автомобила, да се образова, да види, че има смисъл. Вече има модерни колелета с много скорости,  електронни велосипеди на достъпни цени“, каза още Калин Василев. \r\nПо думите му в много градове в страната са реализирани проекти свързани с велоалеи, но те стоят празни, именно защото не се инвестира в човешката промяна. \r\n„В Пловдив, Стара Загора се направиха огромни велоалеи, а там има  по 50-100 колоездача,  това са градове със стотици хиляди хора. Нека ние да пробудим 1 - 2% от търновската общност, да желаят велосипедите, а вече след 2 - 3 години, когато има, да кажем, 100 - 2000 колоездача, ще има смисъл да се инвестира и сума в някаква такава трансформация. За мен това е много силно решение“, допълни Калин Василев. \r\nЕдно от събитията които организира TurnovoRuns се нарича Веломафия. В него любителите на този спорт организират велопоход, като всеки път хората, които проявяват интерес към инициативата се увеличават. По думите на Калин Василев, именно такива събития трябва да се случват, за да настъпи промяна в мисленето на хората. \r\nМария НЕДЕВА", "date": "2018.09.18", "title": "Калин Василев, TurnovoRuns: Преди да се инвестира във велоалеи, трябва да се помисли за инвестиция в човешкия потенциал, в промяна на съзнанието"}
{"url": "http://www.focus-news.net/news/2018/09/18/2568547/kyustendil-poradi-propadane-na-patnoto-platno-e-vaveden-obhoden-marshrut-za-tovarni-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.09.18", "title": "Кюстендил: Поради пропадане на пътното платно е въведен обходен маршрут за товарни автомобили по пътя Смоличано – Пелатиково"}
{"url": "http://www.focus-news.net/news/2018/09/18/2568545/api-minimalno-vreme-shte-otnema-kupuvaneto-na-elektronna-vinetka-ot-terminal-za-samoobsluzhvane.html", "text": "Минимално време ще отнема купуването на електронна винетка за леките автомобили и превозните средства до 3,5 тона от терминал за самообслужване, съобщиха от  пресцентъра на Агенция \"Пътна инфраструктура\" . От 1 януари 2019 г. винетките стават електронни и шофьорите ще могат да ги купуват от терминал за самообслужване, от уеб портал, мобилно приложение и от разпространителски офис на оператора на системата „Националното тол управление“ в АПИ. Целта е максимално удобство и улеснение на потребителите.  \r\nДнес чрез симулация бе представен начинът за купуване на електронна винетка от терминал за самообслужване. Самата система още не функционира, тъй като продължава изграждането й и твърденията, че тя е отказала при представянето й не отговарят на истината. \r\nПлащането на терминалите за самообслужване няма да е кешово, а с дебитни или кредитни карти. Терминалите ще бъдат общо 500 и ще са разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За улеснение на пътуващите терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Целта ни е обхващане на основните транзитни потоци, преминаващи през страната ни, подчерта председателят на Управителния съвет на Агенция „Пътна инфраструктура“ инж. Светослав Глосов. \r\nТова, което шофьорите ще трябва да попълнят последователно, е: \r\n- регистрационния номер на автомобила; \r\n- е-mail адрес, ако потребителят желае на електронната си поща да получи обратна информация за купената винетка; \r\n- срок за валидност на електронната винетка - годишна, тримесечна, месечна, седмична или уикенд; \r\n- начална дата за стартирането й.  \r\nСлед попълване на данни от кредитна или дебитна карта, каквито са необходими при покупките on-line, на е-mail ще се получава съобщение за купената електронна винетка. Терминалите за самообслужване не работят с пари в брой.  \r\nОсвен от терминал за самообслужване, електронна винетка ще може да се купи от уеб портал и от мобилно приложение, които в момента се разработват. Последователните стъпки, които ще трябва да се направят, ще са аналогични на стъпките при купуването от терминалите. Целта е услугата да се предоставя максимално лесно и удобно. От същите терминали след 16 август 2019 г., когато ще стартира и тол системата за моторните превозни средства над 3,5 тона, ще може да се купуват и маршрутни карти.  \r\nШофьорите, които предпочитат познатата и класическа форма за купуване на винетка от служител, също ще могат да го направят като посетят както и досега офис от разпространителската мрежа. Операторът на системата - „Националното тол управление“ в АПИ, е предвидил и тази възможност. Влизайки в уеб портала служителят ще въвежда номера на автомобила и срока на винетката, която шофьорът предпочита.  \r\nЦените на винетките през 2019 г. се запазват същите, както е и през 2018 г. Годишната е 97 лв., тримесечната - 54 лв., месечната 30 лв., а седмичната 15 лв. Предстои да се определи цената на най-новата уикенд винетка. Тя ще бъде определена с решение на Министерския съвет. Очаква се тя да бъде по-ниска от месечната или в порядъка на около 10 лв., каза инж. Глосов. \r\nПредседателят на УС на АПИ посочи, че шофьорите с годишни винетки, валидни и за определен период през 2019 г. трябва да знаят, че предстои конвертиране на хартиената винетка в електронна. Трансформирането ще може да се направи в периода до 31 януари 2019 г. Ако шофьор с валидна хартиена винетка пропусне да я конвертира в електронна той няма да се счита за нарушител при проверка от контролен автомобил, обясни инж. Глосов. Затова стикерът, залепен на предното стъкло на автомобила, трябва да остане на мястото си до окончателното изтичане на валидността на хартиената винетка през 2019 г.", "date": "2018.09.18", "title": "АПИ: Минимално време ще отнема купуването на електронна винетка от терминал за самообслужване"}
{"url": "http://www.focus-news.net/news/2018/09/18/2568516/zam-ministar-yanko-ivanov-veterinarnite-vlasti-tryabva-da-ustanovyat-prichinata-za-smartnostta-na-zhivotnite-v-stopanstvoto-na-ana-petrova-v-bolyarovo.html", "text": "Ветеринарните власти трябва да установят причината за смъртността на животните в стопанството на Ана Петрова от град Болярово, област Ямбол, там вече има 11 умрели овце, като една от тях е с ушна марка на животно, регистрирано в община Твърдица, област Сливен. Това заяви заместник-министърът на земеделието, храните и горите доц. д-р Янко Иванов на брифинг след заседание на Областната епиозоотична комисия в Ямбол, съобщиха от пресцентъра на   Министерството на земеделието, храните и горите .    \r\nДо този момент ветеринарните власти не са допускани да извършат прегледи на животните във фермата на Ана Петрова. Янко Иванов съобщи, че поради тази причина обслужващият лекар на Петрова, д-р Мартин Божков, е уведомил, че отказва да я обслужва. „Ние сме длъжни да ѝ осигурим ветеринарномедицинска помощ. Българската агенция за безопасност на храните е назначила лекари от София и други общини, които да направят инвентаризация и клинични прегледи на наличните в обекта  животни. Призовавам госпожа Петрова да допусне нашите органи да отидат да изяснят за какво става дума във фермата“, каза заместник-министър Иванов. По думите му трябва да се изясни причината за смъртността в конкретното стопанство, защото тя би могла да бъде вследствие от всичко, може да е зооноза и да е опасна за хората.    \r\n„Тук говорим за общественото здраве, сега има възможност, с екип от специалисти  от София,  и с местните колеги да се изясни ситуацията“, уточни д-р Иванов. Според него е недопустимо сама г-жа Ана Петрова да провежда лечение на животните си. Той изтъкна, че за това им  \r\nа медицински власти и специалисти, които трябва видят къде са труповете на умрелите животни, които се загробват на места, определени от кмета или от епизоотичната комисия.   \r\nСледва да се напомни, че собствениците на въпросното стадо не допускат през последните 2 месеца ветеринарните власти да вземат проби за изследване на животните. Не бяха спазени законовите изисквания за непрекъснат достъп на ветеринарните власти до стопанството, за което още тогава беше сезирана районната прокуратура.", "date": "2018.09.18", "title": "Зам.-министър Янко Иванов: Ветеринарните власти трябва да установят причината за смъртността на животните в стопанството на Ана Петрова в Болярово"}
{"url": "http://www.focus-news.net/news/2018/09/18/2568548/varna-110-sa-parvoklasnitsite-v-obshtina-dalgopol.html", "text": "Със 110 първокласници започна новата учебна година в Община Дългопол. Това каза в интервю за  Радио „Фокус“ – Варна  зам.-кметът на Дългопол Мариана Николаева. В общината има седем училища. От тях две са средищни, едно е начално иновативно, едно обединено и още три основни училища. В тях се обучават общо 1500 ученици. По думите на Мариана Николова 450 от тях стигат до училище с 9 ученически автобуса от населените места, в които няма средищни учебни заведения и детски градини. Автобусите са предоставени от Министерството на образованието и науката, като един от тях е чисто нов от тази година, а други два са получени през 2017 година. \r\nДиана СТОЕВА", "date": "2018.09.18", "title": "Варна: 110 са първокласниците в Община Дългопол"}
{"url": "http://www.focus-news.net/news/2018/09/18/2568550/pazardzhik-kompleksat-za-sotsialni-uslugi-za-detsa-i-semeystva-shte-predstavi-blagotvoritelni-teatralni-postanovki.html", "text": "Комплексът за социални услуги за деца и семейства в Пазарджик ще представи благотворителни театрални постановки. Това съобщиха за  Радио „Фокус“ – Пазарджик  от Комплекса. Спектаклите под името „Скици от малкия град“ са създадени по емблематични разкази от Чудомир и други автори, а театралният сценарий и режисура са на Елена Бонева. В представленията участват психолози и социални работници от Комплекса за социални услуги за деца и семейства в Пазарджик. Те имат благотворителен характер, а каузите са свързани с деца в нужда. Спектаклите са на 19 септември от 18.00 часа в Народно читалище „Хаджи Найден Йованович” в село Юнаците и на 21 септември от 18.00 часа в Народно читалище „Развитие“ в град Пещера. \r\nВаня НИКОЛОВА", "date": "2018.09.18", "title": "Пазарджик: Комплексът за социални услуги за деца и семейства ще представи благотворителни театрални постановки"}
{"url": "http://www.focus-news.net/news/2018/09/18/2568551/sport-dimitar-kuzmanov-otpadna-v-parviya-krag-na-turnira-v-rumaniya.html", "text": "Димитър Кузманов отпадна в първия кръг на турнира по тенис на червени кортове от сериите „Чалънджър“ в румънския град Сибиу. \r\nНационалът на България за Купа „Дейвис“ загуби с 6:7, 5:7 от водача в основната схема Ласло Джере от Сърбия в двубой, продължил един час и 57 минути. \r\nСърбинът е 86-ти в световната ранглиста, докато през настоящата седмица Кузманов е на 278-мо място в класацията.", "date": "2018.09.18", "title": "Спорт: Димитър Кузманов отпадна в първия кръг на турнира в Румъния"}
{"url": "http://www.focus-news.net/news/2018/09/18/2568552/narodni-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-veliko-tarnovo.html", "text": "На 19 септември 2018 г. народните представители от ПГ на „БСП за България“ ще обсъдят „Визия за България“ с граждани от област Велико Търново. Това съобщиха от пресцентъра на  НС на БСП . \r\nОт 14.00 часа депутатите от левицата Георги Гьоков, Милко Недялко, Валентина Найденова и Александър Паунов ще се срещнат с обществеността в град Велико Търново, в Клуб на пенсионера и инвалида на ул. „Краков“ 8А. \r\nВ 16.00 часа в Пленарната зала на Общината в град Елена депутатите Таско Ерменков, Александър Симов, Денчо Бояджиев и Георги Андреев ще се срещнат с граждани.  \r\nОт 17.00 часа в Лекционната зала на читалището в град Павликени ще се проведе среща с народните представители Петър Кънев, проф. Светла Бъчварова, проф. Георги Михайлов, Димитър Стоянов и Радослав Стойчев.   \r\nВ 17.30 часа в Младежкия дом на град Горна Оряховица зам.-председателят на ПГ на левицата Георги Свиленски и народните представители Анелия Клисарова, Кольо Милев, Иван Ченчев и Явор Божанков ще обсъдят „Визия за България\" с обществеността. \r\nОт 17.30 часа в Конферентната зала на Историческия музей в град Полски Тръмбеш зам.-председателят на ПГ на „БСП за България\" Антон Кутев и депутатите Веска Ненчева, Стефан Бурджев и Димитър Георгиев ще се срещнат с граждани. \r\nВ 17.30 часа в залата на Общинския съвет в град Лясковец секретарят на ПГ на левицата Кристиан Вигенин и депутатите Славчо Велков, Георги Стоилов и Иван Иванов ще се срещнат с обществеността. \r\nОт 17.30 часа в малкия салон на читалището в град Златарица ще се проведе среща с депутатите Кристина Сидорова, Йордан Младенов и Виолета Желева.  \r\nВ 17.30 часа в Клуба на пенсионера в град Стражица ще се проведе среща с народните представители  Дора Янкова, Стоян Мирчев, Донка Симеонова и Даниел Йорданов. \r\nВ 18.00 часа в град Велико Търново, председателят на БСП Корнелия Нинова, зам.-председателите на ПГ на левицата Крум Зарков и Весела Лечева, секретарят на групата Ирена Анастасова и народните представители Валентин Ламбев и Георги Йорданов ще обсъдят „Визия за България\" с граждани в Интерхотел Велико Търново, зала „Преслав\".   \r\nОт 18.00 часа в клуба на БСП в град Килифарево ще се проведе среща на зам.-председателя на ПГ на \"БСП за България\" Христо Проданов и народните представители Лало Кирилов, Николай Цонков и Димитър Данчев с граждани.  \r\nВ 18.00 часа в Зала 1 в сградата на Общината в град Свищов ще се състои среща с народните представители Валери Жаблянов, Красимир Янков, Филип Попов, Нона Йотова и Иван Иванов.", "date": "2018.09.18", "title": "Народни представители от ПГ на „БСП за България“ ще обсъдят „Визия за България“ с граждани от Велико Търново"}
{"url": "http://www.focus-news.net/news/2018/09/18/2568553/smolyan-dvizhenieto-pri-srutishteto-po-patya-smolyan-madan-se-osashtestvyava-v-ednata-lenta-i-se-regulira-ot-svetofarna-uredba.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. По график се осъществява движението по пътя Смолян – Мадан, в района на срутището край Тикале. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.18", "title": "Смолян: Движението при срутището по пътя Смолян – Мадан се осъществява в едната лента и се регулира от светофарна уредба"}
{"url": "http://www.focus-news.net/news/2018/09/18/2568549/faz-germanskite-vlasti-osvobodiha-irakchanina-zadarzhan-za-ubiystvoto-v-kemnits.html", "text": "Малко повече от три седмици след фаталното нападение с нож срещу 35-годишен германец в източния град Кемниц, един от двамата арестувани по случая бе освободен. След изтичане на срока за задържане, окръжният съд в Кемниц отмени заповедта за арест на 22-годишния иракчанин, съобщава националният ежедневник  Die Frankfurter Allgemeine Zeitung . \r\nИнформацията се появи най-напред в медиите, но по-късно бе потвърдена от адвоката на иракчанина. Все още няма официално изявление от съда или прокуратурата, поясняват от редакцията. \r\nПо случая е заподозрян и мигрант от Сирия, който остава в ареста. Убийството на германеца отприщи вълна от протести в Кемниц, част от които прераснаха в сблъсъци между демонстранти и полиция. Инцидентът отприщи и пореден сериозен обществен дебат за миграцията в Германия. Тереза Герова", "date": "2018.09.18", "title": "FAZ: Германските власти освободиха иракчанина, задържан за убийството в Кемниц"}
{"url": "http://www.focus-news.net/news/2018/09/18/2568556/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това каза за  Радио „Фокус“ – Пирин  дежурният служител в Областно пътно управление - Благоевград. Нормално интензивно е движението по главен път Е-79 и АМ „Струма“ в участъка от областта. Шофьорите да се движат с повишено внимание на главен път Е-79 в участъка Благоевград - Стара Кресна от км 360 до км 390 поради частични ремонтни дейности на асфалтовата настилка. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.18", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/18/2568555/sadiyskata-kolegiya-na-vss-odobri-kandidatura-za-uchastie-v-protsedurata-na-ek-za-podbor-na-komandirovani-eksperti-v-evropeyskata-sluzhba-za-borba-s-izmamite.html", "text": "Съдийската колегия на Висшия съдебен съвет одобри кандидатурата на Стефан Милев – съдия в Софийския градски съд, Наказателно отделение, за участие в процедурата на Европейската комисия за подбор на командировани национални експерти в Европейската служба за борба с измамите (OLAF), за вакантна позиция OLAF-B-2. Това съобщиха от пресцентъра на  Висшия съдебен съвет . Позицията е в дирекция В – Разследвания II,  отдел В.2 – „Тютюн и фалшиви стоки“, сектор: „Тютюн“. Съгласно функционалната характеристика, посочена в обявлението на Европейската комисия, от избрания от ЕК кандидат ще се изисква да провежда и участва в разследвания, интервюта и проверки, свързани с контрабандата на цигари в ЕС, да отговаря за управлението на следствени досиета и координационните случаи/казуси, да изготвя доклади по отделни тях и да оказва съдействие и подкрепа при текущи разследвания и други. \r\nВъв ВСС е получена само една кандидатура за позицията, на Стефан Милев – съдия в Наказателното отделение на Софийския градски съд. Тя трябва да бъде представена в Министерството на външните работи в срок до 19 септември 2018 г.", "date": "2018.09.18", "title": "Съдийската колегия на ВСС одобри кандидатура за участие в процедурата на ЕК за подбор на командировани експерти в Европейската служба за борба с измамите"}
{"url": "http://www.focus-news.net/news/2018/09/18/2568557/sadiyskata-kolegiya-na-vss-otkri-protseduri-za-izbor-na-administrativni-rakovoditeli-na-8-sadilishta-i-nasrochi-za-11-oktomvri-dva-izbora.html", "text": "Съдийската колегия на ВСС откри процедури за избор на административни ръководители на 8 съдилища и насрочи за 11 октомври два избора. Това съобщиха от пресцентъра на  Висшия съдебен съвет . Съдийската колегия на Висшия съдебен съвет на основание чл. 167, ал. 2, във връзка с чл. 194а, ал. 1 от Закона за съдебната власт откри процедури за избор на административни ръководители в органите на съдебната власт, както следва: \r\nАдминистративен ръководител – председател на Районен съд – Бургас – свободна длъжност; \r\nАдминистративен ръководител – председател на Районен съд – Златоград – свободна длъжност; \r\nАдминистративен ръководител – председател на Районен съд – Девня – свободна длъжност; \r\nАдминистративен ръководител – председател на Районен съд – Ивайловград – свободна длъжност; \r\nАдминистративен ръководител – председател на Районен съд – Първомай – свободна длъжност; \r\nАдминистративен ръководител – председател на Окръжен съд – Пазарджик – изтичащ мандат; \r\nАдминистративен ръководител – председател на Районен съд – Белоградчик – изтичащ мандат; \r\nАдминистративен ръководител – председател на Районен съд – елин Пелин – изтичащ мандат. \r\nПредложения за назначаване на административен ръководител на съответния орган на съдебната власт, могат да се подават в администрацията на ВСС в едномесечен срок от обнародване на свободните длъжности в Държавен вестник. Решението се публикува и на интернет сайта на ВСС. \r\nСъдийската колегия определи дати за провеждане на събеседване с допуснатите кандидати в процедурите за избор на административни ръководители на две съдилища. На 11.10.2018 г. ще се проведе изслушването на Калин Кирилов Баталски – съдия в Окръжен съд – Кюстендил, кандидат за поста административен ръководител – председател на Окръжен съд – Перник. На същата дата ще бъдат изслушани Иван Божиков Димитров и Мая Василева Гиздова - двамата съдии в Районен съд – Дупница, и кандидати за административен ръководител на съда. Двете процедури са открити с решение на Съдийската колегия на ВСС по протокол № 18/05.06.2018 г.", "date": "2018.09.18", "title": "Съдийската колегия на ВСС откри процедури за избор на административни ръководители на 8 съдилища и насрочи за 11 октомври два избора"}
{"url": "http://www.focus-news.net/news/2018/09/18/2568558/sofiya-parvi-raboten-seminar-se-provede-v-novata-laboratoriya-za-inovatsii-na-stolichna-obshtina.html", "text": "За първи път работен семинар с международно участие се проведе през септември 2018 г. в новата лаборатория за иновации на Столична община. Тя е създадена по проект „Разкриване потенциала на младите хора за бизнес и социални иновации в Дунавския регион” (New Generation Skills), съфинансиран по Програма „Дунав 2014-2020“. Това съобщиха от пресцентъра на  Столична община . В лабораторията за иновации се планира да бъдат предоставяни обучения, консултации и менторство на младите хора на възраст между 15 и 29 години за насърчаване на младежките иновации и предприемачество, като услугите ще бъдат предоставяни в партньорство с Асоциацията за развитие на София. Лабораторията е разположена на ул. „Сердика“1 , етаж 3, в Столична библиотека - филиал „Сердика“. \r\nПървият работен семинар събра представители на проектния консорциум, който включва Белград, Сърбия и Марибор, Словения, както и местни заинтересовани страни - общински институции, организации, представляващи местната младеж и образование, както и бизнес сектора. Обединени от темата за споделяне на добри практики на София в сферата на младежкото предприемачество и иновациите, участниците по проекта бяха приветствани от Ботьо Ботев – представител на местната консултативна група за иновации по проекта и общински съветник в Столичен общински съвет. В своето изказване той представи София като град с хилядолетна история с богато културно-историческо наследство.  \r\nОсновен акцент на срещата бе изпълнените дейности по проекта, както и добрите практики за стимулиране на младежкото предприемачество на Столична община, включително разработения План за действие по проект NewGenerationSkills.  \r\nЧетири добри примери за програми и инициативи за стимулиране на младежкото предприемачество, образование и заетост бяха представени от експерти на семинара: Програмата за инкубиране и акселерация на Института на основателите (Founders Institute), Програмите за младежко предприемачество на Джуниър Ачийвмънт България, Софийски хакатони и Академия за социални предприемачи на Reach for Change. \r\nНай-голямата обучителна програма за стартъпи на талантливи предприемачи и дейността на Founders Institute представи Милен Иванов, директор на българския филиал. Иванов запозна аудиторията с начина, по който работи системата за обучаване на предприемачи, предоставяйки възможност на обучаемите да се учат от успешно доказани ментори, чрез конкретни примери, решаване на специално адаптирани тестове и казуси, получавайки постоянна обратна връзка за постигнатите резултати или липсата на такива.  \r\nВтората добра практика беше представена от Светослав Маноилов, старши експерт „Бизнес развитие“, член на екипа на „Джуниър Ачийвмънт България“, водеща организация в предоставянето на иновативно и модерно образование от най-ранна възраст до висшето училище. Беше представено портфолиото от образователни продукти и услуги, както и постигнатите резултати в детски градини, училища и университети. Специален акцент бе поставен на провежданите обучения за повишаване на квалификацията на педагогически специалисти и на практическите обучения на студентски стартъпи. \r\nИнициативата Софийски хакатон представи Деница Лозанова, програмен директор на Асоциация за развитие на София. Столичната община е първата, която организира в последните години общински хакатони за разработване на иновативни идеи. Тази година Столичната община организира първия 24-часов Балкански хакатон в София. Тук се събраха програмисти от 9 държави - Албания, Босна и Херцеговина, Гърция, Косово, Румъния, Македония, Словения, Сърбия, Турция и България. Те разработваха иновативни технологии не само за дигиталната свързаност на страните ни, но и за по-добро бъдеще на Европа, в което нито един гражданин няма да се чувства изолиран и дигитално изключен. Хакатонът се проведе само месец след срещата на върха ЕС – Западни Балкани в София и в рамките на Българското председателство на Европейския съюз.  \r\nЕкспертите посетиха на място и Betahaus (co-working space) в София, представляващо мултифункционално, модерно и удобно място, подходящо както за социални контакти, семинари, работни срещи, така и за интензивна индивидуална или групова работа.  \r\nВ Betahous, Юрий Вълковски, изпълнителен директор на Reach for Change България, представи организираната ежегодно от 2016 г. Академия за социални предприемачи. Академията е интензивна обучителна програма, която предлага практически знания, инструменти и контакти за хора, които искат да стартират свой собствен социален бизнес. Програмата се състои от 68 обучителни часа, разпределени в три модула. Това са „Значима социална промяна“, „Бизнес моделиране“, „Привличане на подкрепа“. Участниците в Академията работят в екипи по практически казуси в сферата на социалното предприемачество. Всеки екип работи със социален и бизнес ментор, които споделят своя опит с участниците и ги насочват. \r\nReach for Change България е част от международната мрежа на фондация Reach for Change, която има представителство в 17 държави от Европа, Азия и Африка. Мисията на фондацията е да открие изключителни социални предприемачи и да им помогне да развият иновации, които да подобряват живота на младите хора в голям мащаб. Фондацията организира в партньорство с „Нова Броудкастинг Груп“ ежегодния конкурс за социални предприемачи ПРОМЯНАТА, който се провежда от 2014 година.", "date": "2018.09.18", "title": "София: Първи работен семинар се проведе в новата лаборатория за иновации на Столична община"}
{"url": "http://www.focus-news.net/news/2018/09/18/2568554/sergey-shoygu-rusiya-nyama-da-ostavi-bez-otgovor-svalyaneto-na-il-20.html", "text": "Министърът на отбраната на Руската федерация Сергей Шойгу увери, че Москва няма да остави без отговор действията на израелските ВВС, в резултат на които загинаха руски военнослужещи, предава  РИА Новости . \r\nШойгу поясни, че е уведомил за съответното израелския си колега Авигдор Либерман. „Уведомихме израелските си колеги, в частност министъра на отбраната Авигдор Либерман, че няма да оставим без отговор подобни действия, подобни стъпки“, подчерта военният министър на Москва.  Тереза Герова", "date": "2018.09.18", "title": "Сергей Шойгу: Русия няма да остави без отговор свалянето на „Ил-20“"}
{"url": "http://www.focus-news.net/news/2018/09/18/2568561/gencho-genchev-kmet-na-svishtov-ot-izlishatsite-ot-natsionalnata-programa-za-energiyna-efektivnost-shte-badat-sanirani-oshte-mnogofamilni-zhilishtni-sgradi.html", "text": "Имаме уверението, че от излишъците от Националната програма за енергийна ефективност ще бъдат санирани още многофамилни жилищни сгради. Това каза в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев. Той подчерта, че Общината има пълна готовност, тъй като има входирани проектни заявления от сдруженията на собствениците. „Нашата работа е свършена и от тук нататък чакаме държавата, в лицето на Правителството, да освободи ресурси и да предоговори с общини, които имат подадени заявления. Надявам се това да се случи, защото всички виждаме колко хубаво става, колко ефективно е за съответните жилища и се надяваме да успеем да договорим още блокове до края на изпълнението на тази програма“, посочи Генчо Генчев. \r\nНадежда КРЪСТЕВА", "date": "2018.09.18", "title": "Генчо Генчев, кмет на Свищов: От излишъците от Националната програма за енергийна ефективност ще бъдат санирани още многофамилни жилищни сгради"}
{"url": "http://www.focus-news.net/news/2018/09/18/2568562/the-economist-ako-ima-velika-albaniya-shte-ima-i-velika-sarbiya.html", "text": "Ако се допусне създаването на Велика Албания, то Белград ще може да претендират и за Велика Сърбия, пише британското издание  The Economist   в обширна статия, посветена на обсъжданата седмици наред идея за размяна на територии между Косово и Сърбия като един от възможните начини за нормализиране на двустранните им отношения.  \r\n„Всеки идиот с карта и пушка става развълнуван\", казва международен служител в Прищина, столицата на Косово, което 10 години след едностранното си обявяване на независимост от Сърбия не може да стане член на ООН. Сърбите и албанците са буквално приковани – техните лидери неотдавна обсъждаха размяна на части от териториите им, в които живеят десетки хиляди хора. Това е идея, която повдига надежди и страхове на Балканите и предизвиква политически сътресения в самото Косово. \r\nКогато Югославия, СССР и Чехословакия се сринаха през 90-те години на миналия век, нововъзникналите държави се появиха една след друга във вече съществуващите граници. Но ако Косово и Сърбия преначертаят границите си на етнически принцип, това би било голяма и вероятно дестабилизираща промяна за региона. Това означава например, че сръбският лидер на Босна и Херцеговина (на Република Сръбска, Милорад Додик – бел. р.) би могъл да изложи по-настойчиво собствените си искания за независимост с аргумента, че старите вътрешни граници на Югославия вече са били нарушени. Това би рискувало нова война. \r\nПървата промяна на етническите граници ще настъпи почти незабелязано.  На 12 септември общината Грачаница, район с преобладаващо сръбско мнозинство в Косово, гласува да предаде част от територията си на съседен район с албанско мнозинство. Нов етнически албански жилищен комплекс промени пропорциите на сърби и албанци в Грачаница, така че това е начин за сърбите да изтласкват албанците. Промяната на границите на двете държави обаче не би било толкова лесно. Също така е много противоречива. Както по-рано написа авторитетното американско издание  The New York Times , промяната на границите би било едновременно „мирна форма на етническо прочистване“ и „правилното нещо“.  \r\nПовече от 90% от населението на Косово са етнически албанци, докато сърбите са около 5%. Сърбия не признава Косово и я държви извън ООН. Най-младата държава на Балканите е е призната и от няколко други страни, включително Испания и Русия. Същността на сделката е сръбската северна част на Косово, която правителството в Прищина не контролира, да бъде върната под сръбски суверенитет. В замяна официален Белград ще предаде на Прищина Прешевската долина в Южна Сърбия, където преобладаващото население е албанско. Част от всяка сделка би трябвало да включва Русия и Китай, които наложиха вето върху членството на ООН в Косово. \r\nПрез август, когато албанците от диаспората си бяха по домовете по празниците, Прешевската долина буквално бръмчеше. Местните албанци бяха развълнувани от мисълта, че ще живеят в една държава с други албанци, т.е. Косово. Местните сърби пък вярват, че това никога няма да се случи. В края на краищата, твърди 22-годишния Марко, собственик на магазин за хранителни стоки, сърбите и албанците никога не са разрешавали споровете мирно, защо да да го направят сега? В близост, булдозерите завършват магистралата, която минава през долината, покрай железопътната линия. Тези транспортни маршрути свързват Сърбия с Централна Европа и Гърция. Трудно е да се повярва, че Сърбия ще се откаже от тях. \r\nВ Косово предимно сръбското село Бабин Мост е разположено на хълм с изглед към бойното поле, където сърбите изгубиха битката за Косово през 1389 г. То обаче не попада в териториите, които следва да бъдат предадени на Сърбия при евентуално споразумение за корекция на границите. Повече от 120 хил. сърби в Косово все пак не живеят в северната част на страната и тъкмо поради тази причина са ужасени от факта, че Белград може да се откаже от тях. Отец Сава, игуменът на сръбския средновековен манастир на Косово Високи Дечани, се изказва шумно срещу подялбата. За това той е спечелил гнева на контролираната от правителството преса, която го обяви за предател. \r\nВ Пасжане, друго косовско сръбско село, има улица, наречена „Добрика Кошич“, влиятелен романист, който почина през 2014 г. Той считаше Косово и неговите албанци за „рак\", който трябва да бъде премахнат чрез хирургическа интервенция, т.е. чрез подялба.  \r\nКакто ЕС, така и САЩ отхвърлиха демаркацията на границите на етнически принцип с авгумента, че това би довело до дестабилизация в региона. Сега те дадоха „зелена светлина“ на президента на Косово Хашим Тачи и на сръбския му колега Александър Вучич, за да видят дали могат да постигнат споразумение. И все пак начинанието им ще бъде трудно, ако не и невъзможно. На 7 септември гВучич отказа да се срещне с Тачи на среща, организирана от ЕС в Брюксел. След това той пътува до Косово и похвали Слободан Милошевич, бившият президент, който потисна етническите албанци и след това етнически изчисти стотици хиляди от тях по време на войната в Косово. \r\nВучич иска гаранция, че ако има споразумение, ще последва сръбското членство в ЕС. Това обаче е обещание, което Брюксел не може да даде. Но е ясно, че дори повдигането на въпроса открива нови перспективи за региона. „Винаги има и други възможности\", казва високопоставен косовски албански лидер. Той смята, че ако Косово не бъде признато от Сърбия и не му бъде дадена възможност да се присъедини към ООН, то може да се обедини с Албания. Някои националистически настроени сърби, които разбират, че Косово е загубено от тях, биха могли да приветстват подобен развой. Защото ако има Велика Албания, тогава те биха могли да настояват за създаването на Велика Сърбия, като претендират за сръбската част на Босна. Тъкмо за нея воюваше някога и Милошевич. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.  Тереза Герова", "date": "2018.09.18", "title": "The Economist: Ако има Велика Албания, ще има и Велика Сърбия"}
{"url": "http://www.focus-news.net/news/2018/09/18/2568560/ministerstvoto-na-turizma-zapochva-protsedura-po-zalichavane-na-71-druzhestva-zapisani-v-natsionalniya-turisticheski-registar-kato-turoperatori.html", "text": "Министерството на туризма започва процедура по прекратяване на регистрацията и заличаване от Националния туристически регистър (НТР) на общо 71 дружества, регистрирани като туроператори. Това съобщиха от пресцентъра на  Министерство на туризма . Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Процедурата се извършва със заповед на министъра на туризма Николина Ангелкова по предложение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. \r\nЗаличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона. \r\nЗадължително условие е регистрираният туроператор ежегодно да сключва договор за застраховка „Отговорност на туроператора“ с дружество по смисъла на Кодекса за застраховането и  да я представи на министъра на туризма. След това тя се вписва и в Националния туристически регистър. \r\nОсновна част от дружествата, чиято регистрация ще бъде прекратена, са със седалища и адрес на регистрация в София, Варна и Бургас. Има и туроператори от Пловдив, Велико Търново, Плевен и Добрич.", "date": "2018.09.18", "title": "Министерството на туризма започва процедура по заличаване на 71 дружества, записани в Националния туристически регистър като туроператори"}
{"url": "http://www.focus-news.net/news/2018/09/18/2568563/d-r-desislava-arnaudova-obshtopraktikuvasht-lekar-vitaminite-sa-podhodyashti-za-detsa-i-vazrastni-kato-prevantivno-sredstvo-sreshtu-esennite-i-zimnite-gripove.html", "text": "Витамините са подходящи както за деца, така и за възрастни като превантивно средство срещу есенните и зимните грипове. Това каза за  Радио „Фокус“ - Бургас  д-р Десислава Арнаудова, общопрактикуващ лекар в Бургас. По думите ѝ закаляването на слънце също е ефикасно и е важно да се прави доколкото е възможно. „Когато настъпи променливото време, е добре децата да се пазят, но да не са прекалено облечени. За възрастните освен витамини, помагат и общоукрепващи медикаменти“, добави Арнаудова. \r\nСпоред нея когато има епидемия, е добре боледуващите да си остават по домовете, за да не заразяват заобикалящите ги хора, а здравите да избягват посещенията на общински места и институции, защото там се събират много хора и рискът от заразяване е по-висок. \r\nМария КУРТЕВА", "date": "2018.09.18", "title": "Д-р Десислава Арнаудова, общопрактикуващ лекар: Витамините са подходящи за деца и възрастни като превантивно средство срещу есенните и зимните грипове"}
{"url": "http://www.focus-news.net/news/2018/09/18/2568564/zamestnik-ministar-krasimir-tsipov-se-sreshtna-s-delegatsiya-ot-deputati-ot-landtaga-na-provintsiya-saksoniya-anhalt.html", "text": "Заместник-министър Красимир Ципов се срещна с делегация от депутати от Ландтага на провинция Саксония-Анхалт. Това съобщиха от пресцентъра на  МВР . Срещата в Министерството на вътрешните работи е първа в програмата на германските гости. По време на разговорите бе оценено дългогодишното партньорство в областта на вътрешните работи и постигнатото активно оперативно взаимодействие - бърз обмен на информация, съвместни екипи за разследвания, съвместни полицейски действия. Бе отбелязана и въведената практика за  полицейско взаимодействие - съвместни патрули по време на активния летен сезон у нас и български полицаи, които подпомагат германските си колеги при работата с българските общности в различни германски градове. Оценката бе потвърдена и от германските гости, които благодариха за постигнатото добро сътрудничество както двустранно, така и в рамките на ЕС.    \r\nЗаместник-министър Ципов благодари за подкрепата на Германия в рамките на Българското председателство на Съвета на ЕС през първата половина на 2018 г. В този смисъл германските гости още веднъж оцениха високо постигнатите конкретни резултати по време на нашето председателство.  \r\nВ рамките на срещата бяха обсъдени и актуални въпроси, свързани с граничната сигурност и контрол. В този контекст отново бе потвърдена оценка за страната ни като доказал се отговорен партньор.   \r\nНа срещата присъстваха председателят на ДАБ Петя Първанова, зам.-директорът на ГДГП ст. комисар Стоян Иванов и заместник-директорът на Дирекция „Миграция“ Марияна Маринова.", "date": "2018.09.18", "title": "Заместник-министър Красимир Ципов се срещна с делегация от депутати от Ландтага на провинция Саксония-Анхалт"}
{"url": "http://www.focus-news.net/news/2018/09/18/2568540/hashim-tachi-mirno-sporazumenie-sas-sarbiya-samo-chrez-promyana-na-granitsite.html", "text": "Държавният глава на Косово Хашим Тачи заяви, че само мирно споразумение за промяна на границата със Сърбия ще създаде възможност за официално признаване на страната от Белград, за обединяване на Прешево, Медведжа и Буяновац с косовската територия и проправянето на пътя за страната към членство в НАТО, Европейския Съюза и ООН, предава излъчващият на албански език скопски телевизионен канал  „Алсат-М“ . \r\n„Няма да има корекция на границите по етнически признак, няма да има изселване на населението и няма да има ефект на доминото по отношение на стабилността на тази част от Европа. Отново повтарям, че корекцията на границата между Косово и Сърбия, като две независими държави, които биха се признали като страни, ще бъде неразделна част от демаркацията на 430-километровата граница, когато и да се сключи мирен договор между Косово и Сърбия\", подчерта Тачи. Тереза Герова", "date": "2018.09.18", "title": "Хашим Тачи: Мирно споразумение със Сърбия само чрез промяна на границите"}
{"url": "http://www.focus-news.net/news/2018/09/18/2568566/pregled-na-mezhdunarodnite-novini-do-18-chasa-agentsiya-fokus.html", "text": "Китай обяви въвеждането на допълнителни мита за внос на американски стоки на стойност 60 млрд. долара в отговор на решението на администрацията на държавния глава на САЩ Доналд Тръмп да наложи тарифи за вноса от азиатската страна на стойност 200 млрд. долара, предава  AFP . \r\n„Ако САЩ настояват за допълнително повишаване на тарифите, Китай ще реагира по съответния начин\", се казва в изявление на Министерството на финансите в Пекин. \r\n***  Малко повече от три седмици след фаталното нападение с нож срещу 35-годишен германец в източния град Кемниц, един от двамата арестувани по случая бе освободен. След изтичане на срока за задържане, окръжният съд в Кемниц отмени заповедта за арест на 22-годишния иракчанин, съобщава националният ежедневник  Die Frankfurter Allgemeine Zeitung . \r\nИнформацията се появи най-напред в медиите, но по-късно бе потвърдена от адвоката на иракчанина. Все още няма официално изявление от съда или прокуратурата, поясняват от редакцията. \r\nПо случая е заподозрян и мигрант от Сирия, който остава в ареста. Убийството на германеца отприщи вълна от протести в Кемниц, част от които прераснаха в сблъсъци между демонстранти и полиция. Инцидентът отприщи и пореден сериозен обществен дебат за миграцията в Германия. \r\n***  Държавният глава на Руската федерация Владимир Путин определи като „верига от трагични обстоятелства“ катастрофата на „Ил-20“ в Средиземно море, като същевременно поднесе съболезнования на близките и семействата на жертвите, предава  TACC . \r\n„Когато хората умират, особено при такива трагични обстоятелства, винаги е трудно за всички нас, за страната и за близките на нашите паднали другари. В тази връзка, разбира се, изказвам съболезнования към близките на жертвите. Що се отнася до сравнението с известните събития, когато турски изтребител свален наш самолет, то ситуацията е друга. Тук по-скоро това прилича на верига от трагични, случайни обстоятелства“, подчерта Путин. \r\n***  Министърът на отбраната на Руската федерация Сергей Шойгу увери, че Москва няма да остави без отговор действията на израелските ВВС, в резултат на които загинаха руски военнослужещи, предава  РИА Новости . \r\nШойгу поясни, че е уведомил за съответното израелския си колега Авигдор Либерман. „Уведомихме израелските си колеги, в частност министъра на отбраната Авигдор Либерман, че няма да оставим без отговор подобни действия, подобни стъпки“, подчерта военният министър на Москва. \r\n*** Унгария остава един от ключовите партньори на Русия в Европа, заяви Владимир Путин, цитиран от  РИА Новости . \r\n„Отношенията се развиват практически във всички сфери, активно работи и междуправителствената комисия“, заяви руският лидер на срещата с унгарския премиер Виктор Орбан. \r\nОсвен това Путин отбеляза позитивната динамика в търговско-икономическия оборот, обема на взаимни инвестиции, който е около един милиард долара и работата над големи съвместни проекти. \r\nОрбан, на свой ред, подчерта, че срещата в Москва има голямо значение, защото страните са важни партньори. \r\n„Много се радвам, че в продължение на много години имаме балансирани и предсказуеми отношения. Не може да се каже, че за нашето сътрудничество винаги има благоприятни международни условия. Но всички неприятни неща съществуват именно, за да можем да се борим заедно срещу тях. Мисля, че ни се получава“, заяви унгарският премиер. \r\nТой забеляза, че независимо от снижението на стокооборота между страните заради европейските санкции, Русия и Унгария „са успели да обърнат тази тенденция“. \r\nПремиерът добави, че страните имат потенциал за развитие на връзките в енергетиката, селското стопанство, културата и други отрасли. \r\n*** Британският вестник The Economist оценява, че само придвижването на идеята за размяна на територии между Косово и Сърбия, която, както коментира изданието е трудно реализируема, отваря нови „перспективи“ за региона, предава скопската електронна медия „Алфа ТВ“. \r\nВестникът цитира думите на високопоставено официално лице от Прищина, което казва,ч е „винаги има други опции“. Той смята, че Косово, ако Белград не признае независимостта му и не позволи членството му в ООН, може да се обяви за обединение с Албания. \r\n„Някои националистически настроени хора в Сърбия, които разбират, че Косово е загубено биха могли да приветстват това. Ако бъде формирана „Велика Албания“, тогава те могат да поставят въпроса са „Велика Сърбия“ с право върху сръбската част от Босна и Херцеговина, за което воюваше Милошевич“, пише британският вестник. \r\nВ материала се оценява, че Белград и Прищина трудно ще се договрят за размяна на територии. Идеята за „корекция на границите“ буди надежди и страхове на Балканите и предизвиква политически борби в Косово, отбелязва още изданието. \r\n„Ако Косово и Сърбия направят промени в границата помежду си по етническите линии, това би означавало голяма и, може би, дестабилизираща промяна за региона, пише вестникът. \r\nТова би означавало, например, че президентът на Република Сръбска може да постави искания за независимост на основание, че старите вътрешни граници на Югославия са променени и това може да се случи с границите и в Босна и Херцеговина“, пише The Economist. \r\nСпоред медията, „това би предизвикало нова война“. \r\nЛондонското издание припомня още, че Вучич „иска гаранции, че Сърбия ще стане членка на ЕС, ако се подпише договор между Белград и Прищина“ и оценява, че ЕС не може да даде дума за това. \r\n*** Европейските лидери, които ще се срещнат в Австрия през тази седмица, ще обмислят дали да организират специална среща на върха на Европейския съюз пред ноември за Брекзит във връзка с реалната възможност за излизане на Великобритания през март без сделка с Брюксел, заяви председателят на Европейския съвет Доналд Туск, цитиран от  европейската редакция на Politico . \r\nВ писмо до европейските лидери в понеделник вечерта преди срещата на върха в Залцбург, Туск е казал на държавните глави и премиерите, че ще трябва да обсъдят съвместна политическа декларация за бъдещите отношения между Съюза и Великобритания и че трябва да обмислят дали да свикат извънредна среща през ноември в Брюксел, на която да бъде одобрен евентуален договор между страните. \r\nПредседателят на Европейския съвет предупреди, че все още има голям риск Великобритания да излезе от Европа без договор. „За съжаление, сценарий за излизане без сделка все още е доста възможен. Но ако действаме отговорно, можем да избегнем катастрофата“ \r\n***", "date": "2018.09.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/18/2568567/v-pleven-shte-bade-izgraden-pametnik-na-geroite-ot-doyranskata-epopeya.html", "text": "Плевенската общественост има много поводи да се гордее - не само с епичните боеве за освобождението на града, но и с героичния подвиг на Девета пехотна плевенска дивизия. Това каза министърът на отбраната Красимир Каракачанов днес на представянето на макета на паметник в чест на воините, удържали победата при Дойран през 1918 г. под командването на генерал Владимир Вазов, съобщиха от пресцентъра на  Министерство на отбраната . Идеята за изграждането на паметника е на инициативен комитет за отбелязването на 100-годишнината от края на Първата световна война.  \r\nМинистър Каракачанов посочи, че макетът на паметника на Девета пехотна плевенска дивизия ще бъде изложен за оглед и мнения на плевенчани в Областната администрация в града, както и в сградата на Народното събрание в София. „Неслучайно представяме макета на паметника чрез медиите, за да може хората да го видят и преценят като за целта ще има и книга за впечатления и мнения“, каза той. \r\nПаметникът ще бъде изграден със средства, събрани от дарения и с материал, осигурен от Министерството на отбраната. Министър Каракачанов, под чиито патронаж се реализира тази инициатива, вече дари една заплата и призова народните представители от региона също да се включат в нейното осъществяване.  \r\nВъв форума днес в Областната администрация в град Плевен участваха областният управител Мирослав Петров, депутати, военнослужещи, представители на инициативния комитет и на обществени организации.", "date": "2018.09.18", "title": "В Плевен ще бъде изграден паметник на героите от Дойранската епопея"}
{"url": "http://www.focus-news.net/news/2018/09/18/2568568/veliko-tarnovo-oblastna-komisiya-podkrepi-iskane-na-obshtinata-za-finansirane-na-remont-na-pokriva-na-ou-sv-patriarh-evtimiy.html", "text": "Областна комисия подкрепи искане на Община Велико Търново за финансиране ремонт на покрив на ОУ „Св. Патриарх Евтимий“. Това съобщиха за  Радио „Фокус“ – Велико Търново  от пресцентъра на Областна управа. Общини на територията на областта са отправили общо 12 искания за финансиране, които са одобрени и ще бъдат изпратени за разглеждане до Междуведомствената комисия за възстановяване и подпомагане към Министерски съвет. Областният управител проф. д-р Любомира Попова, която е председател на комисията, откри заседанието, на което присъстваха и заместник областните управители инж. Детелина Борисова и Ивета Кабакчиева. Искането за ремонтни дейности е на стойност 162 220, 90 лв. Гласувани бяха и искания за възстановяване на общински път Павликени – Дъскот – Паскалевец на стойност 447 825 лв. и за ремонтни дейности на църковен храм „Св. Архангел Михаил“ в кв. „Чолаковци“ на стойност 17 145 лв. \r\nПодкрепени бяха и искания от Община Лясковец за аварийно-възстановителни работи на църква „Света Параскева“ в село Козаревец на стойност 137 820 лв., от Община Горна Оряховица за ремонт на засегната пътна мрежа в  регулация на улици „Иван Цвятков“, „Струма“, „Средна гора“ и „Тодор Чангов“ в село Поликраище на стойност 97014 лв. Общината е отправила искане и за засегната пътна мрежа в регулация на улици „Райко Даскалов“, „Д. Благоев“; „Черно море“, „Мир“; „Родопи“ и „Янтра“ в Долна Оряховица, на стойност 52 263 лв. Подкрепа получиха и искания от Община Горна Оряховица за засегната пътна мрежа в регулация на улици „Янтра“, „Пирин“, „Цар Освободител“ и „Хаджи Димитър“ в село Драганово на стойност 151 265лв., за засегната пътна мрежа в регулация на улици „Волга“, „Витоша“ и „Райна Княгиня“ в село Първомайци, на стойност 182 744лв. Последното искане от Общината е за засегнати участъци от улици: „Шейново“, „Марица“, „Оборище“, „Гурко“ и „Дунав“ в Горна Оряховица в резултат на обилни валежи от дъжд, на стойност 217 248 лв. \r\nМария НЕДЕВА", "date": "2018.09.18", "title": "Велико Търново: Областна комисия подкрепи искане на Общината за финансиране на ремонт на покрива на ОУ „Св. Патриарх Евтимий“"}
{"url": "http://www.focus-news.net/news/2018/09/18/2568570/aktsenti-v-sutreshniya-blok-dobro-utro-balgariya-na-19-septemvri.html", "text": "Близо 65% от гражданите в световен план са на мнение, че правителствата не работят в полза на обществото. Каква е картината у нас? Липсва ли доверието към държавната администрация? Гост в сутрешния блок „Добро утро, България“ на  Радио „Фокус“  ще бъде Тихомир Безлов от Центъра за изследване на демокрацията. \r\nОтказът на държавния глава Румен Радев да подпише указа за освобождаването на главния секретар на МВР Младен Маринов се превърна в повод за поредната словесна война между премиер и президент или спазване на закона? Смени ли тактиката Борисов? Изпада ли Радев във външна изолация? Тези и още въпроси ще коментираме с народния представител от „БСП за България“ Жельо Бойчев. \r\nНай-новото пространство за култура на Сливен – галерия „Нова“, превърнала се в съществена част от Националната художествена гимназия „Димитър Добрович“, беше официално откритa в града. Защо трябва да посетим това място? Ще разговаряме с кметът на Сливен Стефан Радев. \r\nМеждународният симпозиум на тема „Между Егейско море и Дунав: траките, гърците и келтите на Балканите по време на класическия и елинистическия период“ се открива в София. Повече ще научим от колегата Ваня Николова от Радио „Фокус“ – Пазарджик. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.09.18", "title": "Акценти в сутрешния блок „Добро утро, България“ на 19 септември"}
{"url": "http://www.focus-news.net/news/2018/09/18/2568530/ombudsmanat-maya-manolova-nad-100-dushi-minaha-prez-priemnata-v-hitrino-nyamashe-chovek-koyto-da-ne-pusna-zhalba.html", "text": "Над 100 души минаха през приемната в Хитрино, нямаше човек, който да не пусна жалба. Това заяви пред журналисти в селото, пострадало при взрива през декември 2016 година, омбудсманът Мая Манолова, предаде репортер на  Радио „Фокус“ - Шумен . Жалбите касаят  надписани сметки, извършени ремонти в обекти, които нямат нужда от такива, например поставяне на дограма върху необитаеми сгради, изписване на неизвършени монтажни работи и други злоупотреби. Манолова посочи, че утре ще изпрати писмена препоръка до министъра на труда и социалната политика да изпрати нарочна комисия, в чиито състав да бъдат включени експерти от социалното министерство, представители на Инспектората към министерството, на Държавната финансова инспекция, на омбудсмана, граждани на Хитрино, която да извърши проверка на 5-те млн. лв., похарчени за строително-монтажни дейности.  \r\nКато голям проблем Манолова определи липсата на публичност, прозрачност и отчетност при изразходването на парите. „Има огромни подозрения за отклоняване на средства, най-вече поради липсата на всякаква публичност как са разходвани. Мой дълг като съпредседател на Обществения съвет е да проверя всяка стотинка от парите, които хората преведоха в знак на солидарност и ще го направим през следващата седмица, тези 500 хил. лв. за строително-монтажни работи, след обсъждането с населението на Хитрино ще бъдат проверени до стотинка от екип на БЧК. Като омбудсман имам грижа за това как се харчат публичните пари, така че не мога да остана безразлична към изразходването на 5-те млн. лв. през фонд „Социална закрила“, заяви Манолова. Тя посочи, че след като има над 100 недоволни граждани и съмнения за отклоняване на средства би следвало в Хитрино да се извърши детайлна проверка от специално оправомощена комисия. „Ако има съмнения за отклоняване на средства, резултатите от комисията трябва да отидат в прокуратурата“, каза Манолова. Тя посочи, че от парите, събрани по дарителската сметка на БЧК за изгореното Хитрино – 2 076 000 лв., до момента са похарчени около 1.5 млн. лв. за възстановяване на изгоряло обзавеждане и електрическо оборудване. „Остават около 500 000 лв., които кметът на Хитрино поиска от Обществения съвет да му бъдат гласувани за извършване на ремонтни дейности. Поставих условие пред съвета неговото предложение да бъде публично обявено, така че всеки един от хората в селището да са информирани колко ще получи всяко домакинство. Днес на подходящи места ще обявя тези два списъка – един за 250 000 лв. за ремонти, по получатели, които според кмета са извършени и друг за още 250 000 лв., които по негово предложение трябва да бъдат разпределени между хората за строителни материали“, каза Манолова. Тя посочи, че през следващата седмица в Хитрино екип на БЧК на място ще проверява всяко едно от исканията - дали вече ремонтът не е извършен със средства от Социалния фонд, дали наистина има нужда от ремонт и дали съответства на исканите пари. „След целия финансов ресурс даден от държавата, който хората събраха, би следвало тук при всяко едно посещение да ни чакат тълпи от доволни хора, а не обратното. над 100 души въпреки страха и въпреки притесненията дойдоха в приемната и пуснаха жалби“, каза Манолова. \r\nИвелина ИВАНОВА", "date": "2018.09.18", "title": "Омбудсманът Мая Манолова: Над 100 души минаха през приемната в Хитрино, нямаше човек, който да не пусна жалба"}
{"url": "http://www.focus-news.net/news/2018/09/18/2568565/rumen-petkov-abv-aets-belene-tryabva-da-bade-postroena-a-sled-porednata-prisada-za-stranata-ni-zaradi-proekta-tryabva-da-se-tarsi-sadebna-otgovornost.html", "text": "Когато през 2013 година беше прекратен договора с „Уорли Парсънс нюклиър сървисис“, предупредих, че България ще бъде осъдена и че с това щетите по спирането на строежа на атомната централа в „Белене“ ще набъбнат поне с още 60 - 70 милиона лева. Вчерашната присъда срещу страната ни на стойност 37 милиона евро, която заедно с адвокатските разходи и лихвите вероятно ще достигне до над 40 милиона евро, за съжаление потвърждава думите ми. Днес всички наши предупреждения се оказаха факт и ние продължаваме да считаме, че правилното решение е рестартирането на АЕЦ „Белене“. Това заяви председателят на АБВ Румен Петков, съобщиха от пресцентъра на  ПП АБВ . По думите му незаконно спиране на строежа на централата носи на държавата много щети, и то в най-различни посоки, като например в социалната сфера, в икономиката, в сферата на енергийната сигурност, трудовата заетост и качеството на живот в България. „За безумните спирания на изграждането на най-големия за страната ни през последните 50 години обект вече трябва да се търси ефективна наказателна отговорност. Настоящото правителство е задължено да намери бързо решение за привличането на чуждестранен инвеститор за изграждането на централата, да осигури държавното участие на България и да гарантира интереса на българското общество и нашата икономика. Това в момента е голямото предизвикателство пред управляващите. Ако те тръгнат по посочените от нас стъпки за реализиране на АЕЦ „Белене“, ще получат категорична подкрепа от страна на Алтернатива за българско възраждане. Ако обаче и този кабинет продължи с бездействието си, ще се стигне до катастрофални икономически и социални резултати“, заяви още Петков. Той припомни, че АБВ е единствената политическа сила, която винаги е защитавала, и то с неопровержими аргументи, необходимостта от изграждането на втора ядрена мощност на площадката в Белене.", "date": "2018.09.18", "title": "Румен Петков, АБВ: АЕЦ „Белене“ трябва да бъде построена, а след поредната присъда за страната ни заради проекта трябва да се търси съдебна отговорност"}
{"url": "http://www.focus-news.net/news/2018/09/18/2568572/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще се проведе редовното правителствено заседание. След него Съветът за развитие при МС също ще проведе заседание, на което ще бъде обсъдено изпълнението на Програмата за управление на правителството на Република България за периода 2017 – 2021 към 1 септември 2018 г.  \r\n*** \r\nОт 7.30 часа до 8.30 часа ще се проведе протест във връзка с отлагането на ремонта на ул. „Върба” в столичния квартал Карпузица. \r\n*** \r\nОт 8.30 часа в хотел „Метрополитън“ (бул. „Цариградско шосе“ 64) Министърът на отбраната Красимир Каракачанов и началникът на отбраната генерал Андрей Боцев ще присъстват на откриването на Европейската конференция на Международния съвет за военен спорт (CISM).  \r\n*** \r\nОт 9.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 9.00 часа в XII състав на Специализирания наказателен съд ще се гледа делото срещу Денислав А., обвинен в участие в организирана престъпна група.  \r\n*** \r\nОт 9.00 часа в IV състав на Специализирания наказателен съд ще се гледа делото срещу Васил А. и Орлин Б., обвинени в организиране и ръководене на организирана престъпна група.  \r\n*** \r\nОт 9.30 часа в III състав на Специализирания наказателен съд ще се гледа делото срещу Димитър М., Ивайло М., Александър Д., Цветелин Р. и др., обвинени в организиране и ръководене на организирана престъпна група.  \r\n*** \r\nОт 9.30 часа в XVI състав на Специализирания наказателен съд ще се гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Станимир Р., обвинен в престъпление по служба.  \r\n*** \r\nОт 10.00 часа в Южния парк (Голямата поляна) БЧК организира празник, посветен на Европейския ден без жертви от катастрофи и Световния ден намира.  \r\n*** \r\nОт 10.30 часа в зала 42 ще бъде представен спектакълът „Кофичка с лопатка“. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Васил Д., Паскалис Д. и Юксел Х., обвинени в образуване и ръководене на организирана престъпна група. \r\n*** \r\nОт 11.00 часа в IX състав на Специализирания наказателен съд ще се гледа делото срещу Атанас П., Веселин М., Николай Н. и Чавдар Н., обвинени в образуване и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Валентин Х., Николай И., Иво И. и др., обвинени в образуване и ръководене на организирана престъпна група. \r\n*** \r\nОт 11.00 часа в Детски център за изкусва „Angel steps” ще бъде представена първата детска кулинарна книга „Малки рецепти от големи готвачи“.  \r\n*** \r\nОт 11.30 часа в „Гранд хотел София“ в зала „Триадица“ ще бъдат представени резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки.  \r\n*** \r\nОт 13.00 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.00 часа в хотел „Централ“ (бул. „Христо Ботев“ 52) ще се проведе семинар на тема „Фермерските пазари – настояще и бъдеще“.  \r\n*** \r\nОт 13.30 часа в резиденция „Бояна“ Министерството на регионалното развитие и благоустройството (МРРБ) организира Международна практическа конференция – уъркшоп на тема „Възможности и перспективи за развитие на публично-частното партньорство“. За участие в първия ден на събитието са поканени министри, представители на комисии в Народното събрание, на Агенция „Пътна инфраструктура“, НСОРБ.  \r\n*** \r\nОт 13.30 часа в заседателната зала на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n*** \r\nОт 13.30 часа в XVII състав на Специализирания наказателен съд ще се гледа делото срещу Петър П., Станислав М., Валентин Х., Любен М., обвинени в организиране и ръководене на организирана престъпна група.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Ивайло С., Венцислав Д., Петко С. и Тодор Г., обвинени в образуване и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група.  \r\n*** \r\nОт 13.30 часа в XIII състав на Специализирания наказателен съд ще се гледа делото срещу Бисер П. и Николай С., обвинени в организиране и ръководене на организирана престъпна група.  \r\n*** \r\nОт 14.00 часа в Заседателната зала на Областна администрация на Софийска област на бул. „Витоша“ 6, ет. 5  областният управител Илиан Тодоров и Хуминг Ма –заместник-председател на Комитета на Китайската народна политическа консултативна конференция ще подпишат Меморандум за сътрудничество между Софийска област и провинция Хубей – Китайска народна република. На подписването ще присъства Явор Нотев - заместник-председател на Народното събрание. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема „Съвременни аспекти в профилактиката и лечението на острите респираторни заболявания“. В кръглата маса ще участват: доц. д-р Лъчезар Иванов, заместник-председател на Комисията по здравеопазването към 44-тото Народно събрание, д-р Кремена Пармакова, главен експерт в дирекция „Здравен контрол“ в Министерство на здравеопазването, доц. Силвия Бино, консултант на Европейското бюро на СЗО, проф. д-р Тодор Кантарджиев, директор на Националния център по заразни и паразитни болести и проф. Нели Корсун, завеждащ Националната референтна лаборатория „Грип и остри респираторни заболявания”. \r\n***  \r\nОт 15.00 часа в зала 356 в сградата на Народното събрание на пл. „Княз Александър I“ 1 Временната комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство ще изслуша представители на ГД „Национална полиция“ и ГД „Борба за организираната престъпност“ при МВР във връзка с установяване на факти, свързани с получаване сигнали и дейността на Министерството на транспорта, съответно за ИА „Автомобилна администрация“.  \r\n*** \r\nОт 15.30 часа в VI състав на Специализирания наказателен съд ще се гледа делото срещу Калоян Д., обвинен в изнудване.  \r\n*** \r\nОт 16.00 часа в сцена-клуб „МаксиМ“ ще се проведе открит разговор с Нели Ангелова – мениджър комуникации и корпоративни връзки в „Нестле България“ и Мирослав Пашов 0 директор на театър „Българска армия“.  \r\n*** \r\nОт 18.00 часа в „Квадрат 500“ в зала 19 ще бъде открита изложбата „Лунна нощ“ на Чавдар Петров.  \r\n*** \r\nОт 18.00 часа в литературен клуб „Перото“ Евгени Минчев ще представи двете си най-нови книги – „Леви, десни“ и „Леговището на Даяна“.  \r\n*** \r\nОт 18.30 часа в библиотеката на Гьоте-институт на ул. „Будапеща“ 1 немският писател Леандър Щайнкопф ще проведе разговор с публиката за писателските му методи и стратегии, за това как се издават млади автори в Германия и какво е мястото на София в новата му книга. \r\n*** \r\nОт 19.00 часа в театър „Българска армия“ ще се състои премиерата на „Албена“ от Йордан Йовков.  \r\n*** \r\nОт 10.00 часа и 13.00 часа Регионалната инспекция по околната среда и водите Бургас ще отбележи Европейската седмица на мобилността с деца от детска градина „Звездица Зорница“, читалище „Хр. Ботев – 1937“ и ОУ „Христо Ботев“. РИОСВ-Бургас организира беседи и изложби в учебните заведения.  \r\n*** \r\nОт 10.00 часа на пешеходната пътека в к-с „Зорница“ (пешеходната пътека до 5 d киното) деца ще бъдат облечени в специални светлоотразителни жилетки и ще носят нарочни стоп знаци \"Пресичат деца“. От 13.00 часа на пешеходната пътека на ул. „Индустриална“ ще се проведе същата проява. \r\n*** \r\nОт 11.00 часа в експоцентър „Флора“ в зала 2 ще се проведе пресконференция за откриване на Международен фестивал на документалното историческо кино – DOCK. На нея ще присъстват: зам.-кметът Йорданка Ананиева, доц. Петър Стоянович, Димитър Стоянович, Торстен Либщок, проф. Игнатовски и Марин Марчевски.  \r\n*** \r\nОт 9 часа до 12 часа в Наказателна зала 1 на Съдебната палата е насрочено разпоредителното заседание по дело 824/18 на Окръжен съд – Варна срещу подсъдимия Красимир А. обвинен в умишленото убийство на 18-годишната Надежда Ст., извършено на 7-и ноември 2017 г. в кв. Аспарухово във Варна.  \r\n*** \r\nОт 14.00 часа на бул. „Княз Борис I”, на уширението преди спирка „Делфинариум”, в посока к.к. Златни пясъци, ще бъде разположен полицейски пост, където ще се проведе среща на темата: EDWARD - Европейският ден без жертви на пътя \r\n*** \r\nОт 19.00 часа в Аулата на Икономическия университет ще се проведе концертът „Венециански музикален барок“.  \r\n*** \r\nОт 00.00 часа ще се проведе операция на Пътна полиция EDWARD – Европейски ден без загинали на пътя (Еuropean Day Without A Road Death). \r\n***  \r\nОт 10.30 часа в пресклуба на БТА ще се състои пресконференция на Дирекция „Бюрото по труда“ – Велико Търново. \r\n***  \r\nВ 18.00 часа в Интерхотел „Велико Търново“ лидерът на БСП Корнелия Нинова ще представи проекта „Визия за България“.  \r\n*** \r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Поставяне на осветление на стадион „Христо Ботев”.  \r\n*** \r\nОт 19.30 часа на панаирната сцена пред стадион „Христо Ботев“ ще се проведе спектакъл на НФА „Българе“, посветен на 130 години Врачански есенен панаир.  \r\n*** \r\nОт 9.30 часа в Детска градина 8 ще се състои куклен спектакъл „Приказка за Ох“.  \r\n*** \r\nОт 10.00 часа на улица \"Цал Одвободител\" в града, при къща-музей \"Ильо войвода,\" ще се проведе полицейска проверка по повод Европейския ден без загинали на пътя. В акцията ще участват и доброволци към БЧК. \r\n*** \r\nОт 17.30 часа в Регионална библиотека „Гео Милев“ ще бъде представена книгата „Поглед към миналото на с. Смоляновци с надежда за бъдещето“.  \r\n*** \r\nОт 19.00 часа в Драматичния театър ще се играе „Операцията“ – комедия от Иво Сиромахов.  \r\n***   \r\nОт 10.30 часа в Приемна зала ще се проведе заседание на Областната комисия по безопасност на движението по пътищата по повод Европейския ден без загинали на пътя. \r\n***   \r\nОт 10.30 часа, Детска градина „Щастливо детство“ ще отбележи Седмицата на мобилността с голям празник, в който децата ще покажат умения да се движат безопасно. Специално жури с участието на началника на VІ РПУ комисар Николай Кирков и кмета Николай Чунчуков ще оценяват  наученото от цдецата и ще подкрепят в усилията им да научават повече.  \r\n*** . \r\nОт 11.00 до 13.00 часа вратите на автоматичната измервателна станция „Каменица“ ще бъдат отворени за граждани и ученици, които имат желание да се запознаят с уредите, които измерват качеството на атмосферния въздух в Пловдив. Това е част от инициативите, които РИОСВ организира по повод Европейската седмица на мобилността (16 – 22 септември). \r\n*** \r\nОт 16.00 часа до 18.00 часа в офиса на  ГЕРБ в район „Южен” на ул.”Академик Петър Динеков” №1А общинският съветник Георги Василев ще проведе приемна за граждани. От 17.00 часа до 18.30 часа в офиса на ГЕРБ в район „Източен” на ул. „Коста Паница“ №5 общинският съветник Ани Лафчиева ще се срещне с граждани, а Емил Русинов организира приемна от 17.30 часа до 19.00 часа в офиса на партията в район „Източен” на ул. „Коста Паница” №5. \r\n*** . \r\nВ 18.00 часа в Малката раннохристиянска базилика ще бъде открита изложбата „Грубата нежност“ е името на на бижута, малка пластика и скулптура на Грагат Айрапетян – Грант.  \r\n*** \r\nОт 11.00 часа в Разград ще се проведе мащабно пожаро-тактическо учение със сили и средства на РДПБЗН-Разград, сектор СОД при РДПБЗН-Русе, ОДМВР-Разград, ЦСМП, БЧК и доброволни формирования. \r\n*** \r\nВ 16.00 часа в Родопския театър-Смолян ще се проведе пресконференция във връзка с премиерния спектакъл „Ами сега!!!“.  \r\n*** \r\nОт 19.00 часа в РБ „Захарий Княжески“ ще се състои концерт на ансамбъл АРТОС-Австрия. \r\n*** \r\nОт 10.00 часа до 14.00 часа ще отвори врати приемната в ОД на ДФЗ в Търговище. Тя ще бъде разположена на третия етаж в сградата на ул. “Иван Вазов” №1.  \r\n*** \r\nОт 17.00 часа на входа на парк „Кенана“ община Хасково и ОП „Младежки център“ с подкрепата на РИОСВ – Хасково организират велопоход по повод „Европейска седмица на мобилността“. \r\n*** \r\nОт 13.00 часа до 16.00 часа на площадното пространство около обновения Безистен с интерактивен музей ще бъде отбелязана третата му годишнина с традиционния пленер „Безистенът“.", "date": "2018.09.18", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2018/09/18/2568571/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena-zaradi-remontni-deynosti.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици, уточниха за  Радио „Фокус“ – Велико Търново  от Областно пътно управление. \r\nОграничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември. Ограничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Движението по път Дебелец - Средни колиби - Елена е ограничено за моторни превозни средства над 10 тона поради намален габарит на пътното платно. Обходният маршрут е по направление Дебелец – Велико Търново – Лясковски кантон – Миндя – Елена и обратно. \r\nТрафикът във Велико Търново в края на работния ден е интензивен. Натоварено е движението по ул. „Магистрална“, която съвпада с главен път София - Варна. Интензивен е трафикът и по бул. „България“, ул. „Никола Габровски“ и по Беляковско шосе. Екипи на полицията следят за правилното протичане на движението. Патрули има на входовете и изходите на града. \r\nОграничено е движението на моторни превозни средства над 3,5 т. по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 г. \r\nМария НЕДЕВА", "date": "2018.09.18", "title": "Велико Търново: В едната лента се осъществява движението в участък от пътя между Павликени и село Горна Студена заради ремонтни дейности"}
{"url": "http://www.focus-news.net/news/2018/09/18/2568573/a1-on-makedoniya-samoopredelenie-prizova-za-protest-za-zashtita-na-kosovo-ot-hashim-tachi.html", "text": "Председателят на опозиционната партия „Самоопределение“ Албин Курти призова за организирането на протест с цел „защита на Косово от (президента) Хашим Тачи\", предава скопската електронна медия  A1 On . \r\nВ рамките на пресконференция Курти подчерта, че само по този начин косоварите ще покажат, че „не се подчиняват на един човек“. Според лидера на „Самоопределение“, в резултат на действията на Тачи в посока на разделянето на Косово и размяна на територии със Сърбия, ситуацията в страната е станала трудна и затова той трябва да бъде спрян. \r\n„Политическата ситуация в Косово е много трудна, особено с оглед действията на президента Хашим Тачи и неговите преговори със сръбския му колега (Александър Вучич) - без мандат от парламента, без принципи за диалога и без цялостен екип за преговори. Това лично приключение на президента на Косово трябва да бъде спряно. Този президент няма нито легитимност, нито компетентност, нито доверие“, категоричен бе Курти.  \r\nЛидерът на опозиционната партия настоя за предсрочни избори, тъй като – съгласно думите му, социално-икономическата ситуация в Косово е трудна, защото „няма никакъв напредък заради лошото управление на премиера Рамуш Харадинай\". \r\nПоради тези причини, Курти призова за протест на 29 септември в столицата Прищина. Тереза Герова", "date": "2018.09.18", "title": "A1 On (Македония): „Самоопределение“ призова за протест за „защита на Косово от Хашим Тачи“"}
{"url": "http://www.focus-news.net/news/2018/09/18/2568574/pazardzhik-eksperti-ot-riosv-uchastvaha-v-evropeyska-sedmitsa-na-mobilnostta.html", "text": "Експерти от РИОСВ – Пазарджик партнираха днес на ОУ „Проф. Марин Дринов” от Панагюрище при провеждането на открит урок на тема „Алтернативен транспорт – история и бъдеще“, за отбелязване на Европейската седмица на мобилността – 2018, съобщи за  Радио „Фокус“ - Пазарджик  Цветанка Чочева, експерт в РИОСВ – Пазарджик. Ученици от ІІІ „б” и V „б” клас показаха умения в реденето на електронни пъзели, изобразяващи алтернатини транспортни средства за придвижване по въздух, вода и земя. Изработени от учениците постери бяха разпространени в централната част на Панагюрище. От тях много жители и гости на града научиха за провеждащата се в цяла Европа седмица на мобилността, която призовава „Комбинирай, движи се!”. Инициативата насърчава местната власт да въвежда и подкрепя мерки за устойчив транспорт и да поощрява устойчивото придвижване като възможност за подобряване на качеството на въздуха и за намаляване на шумовото натоварване. РИОСВ – Пазарджик раздаде на учители и ученици от ОУ „Проф. Марин Дринов” много награди за активното им включване в кампанията Европейска седмица на мобилността – 2018 г. \r\nРадослава МУРДЖЕВА", "date": "2018.09.18", "title": "Пазарджик: Експерти от РИОСВ участваха в Европейска седмица на мобилността"}
{"url": "http://www.focus-news.net/news/2018/09/18/2568577/dobrich-pozdravlenie-ot-deputati-ot-gerb-predizvika-vazmushtenie-na-roditeli-na-parvoklasnitsite-ot-su-dimitar-talev-v-grada.html", "text": "Поздравление от депутати от ГЕРБ предизвика възмущение на родители на първокласниците от СУ „Димитър Талев“ в града, предаде кореспондентът на  „Фокус“  в Добрич. Родителите били неприятно изненадани, след като в букварчетата на първокласниците била намерена картичка от името на депутатите от региона Пламен Манушев и Даниела Димитрова. \r\nСемействата са възмутени и недоумяват как първият учебен ден на децата им може да бъде използван за политическа пропаганда.  Агенция „Фокус“ ще продължи да ви информира за развитието на случая, като представи мнението на Училищния инспекторат в Добрич и директора на училището Весела Панчева .   \r\nЖулиета НИКОЛОВА", "date": "2018.09.18", "title": "Добрич: Поздравление от депутати от ГЕРБ предизвика възмущение на родители на първокласниците от СУ „Димитър Талев“ в града"}
{"url": "http://www.focus-news.net/news/2018/09/18/2568576/plovdiv-v-regionalniya-etnografski-muzey-shte-bade-otkrita-izlozhbata-grivni-drankat-pod-vazglave-na-21-septemvri.html", "text": "В Регионален етнографски музей – Пловдив ще бъде открита изложбата „Гривни дрънкат под възглаве”, съобщиха за  Радио „Фокус“ - Пловдив  от музея. Откриването е на 21 септември 2018 г. (петък) от 18.00 часа. През Възраждането куюмджийството е един от най-престижните занаяти у нас. Наред със свещениците, учителите и другите първенци на общността са почитани работещите с благородни метали – златари и дюкмеджиите – майстори на изделия от олово, мед, бронз, месинг и други неблагородни метали. Изложбата запознава посетителите със специфичните инструменти, модели и форми, както с традиционните техники, използвани в златарството. Насочва поглед към дюкмеджийството – един малко познато днес, но популярен в миналото занаят за изработка на по-евтини метални предмети. Изработвани са изделия за домашни нужди (дръжки и резета за врати и прозорци, барутници, оловни павурчета за ракия, светилници и др.); за занаятчийски потреби – модели на куюмджийски изделия, дивити, пиринчени дръжки за ножове, дюлгерски отвеси, везни за кантари, печати на църкви и т.н. и накити – пръстени, гривни, чапрази, обеци (основно от мед, бронз, месинг). \r\nКуюмджиите са творците на накити за украса на човешкото тяло, но показват таланта си и при изработването на църковната утвар и луксозни изделия за бита. Най-различни по предназначение и вид са накитите, които допълват традиционния костюм. Но освен като украса, те са и апотропеите, които имат чудодейна сила да пазят притежателката си от лош поглед, да отклоняват злите мисли и да ù гарантират здраве и благополучие. Накит се подарява на избраната невеста, той е социалния показател от какво семейство идва и в какво отива. \r\nИзложбата отделя подобаващо място на характерната за Габровско женска сукманена носия със сокайното забраждане. \r\nМогат да се видят изящни ритуални изделия, използвани в християнското богослужение, както и повлияните от западната мода луксозни предмети на бита. \r\nЗа по-любознателните посетители в изложбата е включена любопитна информация за значението и ролята на накитите в народните традиции, за обичаи и вярвания, за историята на занаята, за начина, по който куюмджиите са търгували или рекламирали стоката си. \r\nСпециален модул, посветен на децата, им дава възможност да се запознаят със занаята, като се забавляват и играят. Видеоматериали представят интересни тематични презентации като например „Как се гласи сокай” и „Основни техники в производството на изделия” и др.", "date": "2018.09.18", "title": "Пловдив: В Регионалния етнографски музей ще бъде открита изложбата „Гривни дрънкат под възглаве” на 21 септември"}
{"url": "http://www.focus-news.net/news/2018/09/18/2568578/api-13-sa-kandidatite-za-izrabotvaneto-na-tehnicheski-proekti-pri-remonta-na-nad-80-km-republikanski-patishta.html", "text": "Отворени са постъпилите оферти за изработването на технически проекти при основния ремонт на над 80 км републикански пътища. Това съобщиха от пресцентъра на  Агенция \"Пътна инфраструктура\" . Въз основа на проектите, които ще бъдат направени, след това ще бъдат рехабилитирани близо 33 км от третокласния път ІIІ-606 Копривщица - Стрелча, 17 км от Златишкия проход - път ІI-37 Eтрополе - Златица, 11 км от път ІIІ-8001 Калотина - Беренде - Каленица – път III-813 и 20 км от път ІIІ-1403 Подгоре - Шишманово - гара Макреш - /о.п. Видин – Димово/. \r\nОбществената поръчка е в 4 обособени позиции. \r\nЗа обособена позиция №1 – 32,8 км от път ІIІ-606 Копривщица - Стрелча от км 0+000 до км 32+852, отворените оферти са на: \r\n- „Алве Консулт“ ЕООД; \r\n- „Би Ес проект“ ЕООД; \r\n- ДЗЗД „Бурда-Пътпроект 2000“, с участници: „Илия Бурда“ ЕООД и „Пътпроект 2000 ООД; \r\n- „Пътпроект“ ЕООД; \r\n- „Инфра Мега“ ДЗЗД, в което са: „Инфра Про Консулт“ ООД  и „Мегастрой – Строй Инженеринг“ ЕООД; \r\n- „Инжконсултпроект“. \r\nПътят е на територията на областите София и Пазарджик. Между 10-ти и 13-ти км участъкът преминава през гр. Копривщица. Предвиден е и ремонтът на 6 мостови съоръжения. Четири от тях са над река Тополница, а останалите са над реките Топлика и Въртопска. Индикативната стойност за изработването на техническия проект е 290 000 лв. без ДДС, а срокът за изпълнение е 150 дни.  \r\nЗа обособена позиция №2 в която е ремонтът на 16,7 км от Златишкия проход - път ІI-37 Eтрополе - Златица от км 20+964 до км 35+580 и от км 42+810 до км 44+820, отворените оферти са на: \r\n- „Виа план“ ЕООД; \r\n- „Трансконсулт-22“ ООД; \r\n- „Инжконсултпроект“; \r\n- „Трафик Холдинг“ ЕООД. \r\nПредвидено е и изработването на технически проект за ремонта на моста над р. Балъм дере при 44-ти км. Индикативната стойност за обособената позиция е 135 000 лв. без ДДС, а срокът е 120 дни. \r\nЗа обособена позиция №3 – път ІIІ-8001 Калотина - Беренде - Каленица – път III-813 от км 0+000 до км 10+900, отворените оферти са на: \r\n- „Виа план“ ЕООД; \r\n- „Трансконсулт-22“ ООД; \r\n- „Пътпроект 2000“ ООД; \r\n- „Пътпроект“ ЕООД. \r\nУчастъкът, с дължина близо 11 км, преминава през три населени места - с. Калотина, с. Беренде извор и с. Беренде. Ще се ремонтират и 3 мостови съоръжения. Две от тях са над река Нишава, а третото е над дере. Индикативната стойност е 99 000 лв. без ДДС, а срокът е 100 дни. \r\nЗа обособена позиция №4, в която са 20,4 км от път ІIІ-1403 Подгоре - Шишманово - гара Макреш - /о.п. Видин - Димово/ от км 0+000 до км 20+450, отворените оферти са на: \r\n- „Илия Бурда“ ЕООД; \r\n- „Ий Кей Джей България Кънсълтинг Енджиниърс“ ЕООД; \r\n- „Обединение Макреш 2018“, в което участват: „Рутекс“ ООД и „Инфраконструкт“ АД; \r\n- „Инфра Мега“ ДЗЗД, в което са: „Инфра Про Консулт“ ООД  и „Мегастрой – Строй Инженеринг“ ЕООД; \r\n- „Трафик Холдинг“ ЕООД. \r\nУчастъкът преминава през с. Подгоре, с. Шишманово и с. Макреш. Ще бъдат основно ремонтирани 4 мостови съоръжения по третокласния път. Индикативната стойност за изготвянето на проекта е 180 000 лв. без ДДС. Срокът е 120 дни. \r\nБъдещите изпълнители на обществената поръчка ще трябва да направят геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект. При изготвянето на техническите проекти за рехабилитация на четирите пътни участъка ще бъдат предвидени мерки за възстановяване на отводняването и основен ремонт на компрометираните водостоци и пътни принадлежности. \r\nОбщата индикативна стойност за изпълнение на обществената поръчка в четирите обособени позиции е 704 000 лв. без ДДС. Средствата са от бюджета на АПИ.", "date": "2018.09.18", "title": "АПИ: 13 са кандидатите за изработването на технически проекти при ремонта на над 80 км републикански пътища"}
{"url": "http://www.focus-news.net/news/2018/09/18/2568579/sport-italiya-shte-se-otkazhe-ot-troynata-kandidatura-za-zoi-prez-2026-godina.html", "text": "Италия ще се откаже от тройната кандидатура на Торино, Милано и Кортина д'Ампецо за домакинство на Зимните Олимпийски игри (ЗОИ) през 2026-та година. Правителството на средиземноморската страна не е подкрепило предложението на Италианския олимпийски комитет, поясни Джанкарло Джорджети, вицепредсетател на Съвета на министрите.  \r\nПрез април Международният олимпийски комитет публикува списък с националните олимпийски комитети, които са потвърдили намерението си да бъдат домакини на ЗОИ през 2026-та година – общо седем. Впоследствие три от държавите се отказаха. Към настоящия момент Италия все още не е уведомила МОК за отказаха си от участие в надпреварата за избирането на домакин на игрите.", "date": "2018.09.18", "title": "Спорт: Италия ще се откаже от тройната кандидатура за ЗОИ през 2026 година"}
{"url": "http://www.focus-news.net/news/2018/09/18/2568580/ministar-boil-banov-poveche-sredstva-shte-se-zadelyat-za-kultura.html", "text": "Повече средства ще се заделят за култура. Това каза за  Радио „Фокус“ – Сливен  министърът на културата Боил Банов. „Пари за култура трябва да има и ще има“, заяви министърът. В частност за Сливен Министерството на културата се ангажира да подпомогне два проекта на Националната художествена гимназия – изграждане на общежитие на нейните възпитаници и благоустройство на дворното пространство на учебното заведение. „Гимназията е гордост за българската култура и в частност за министерството. Създаването на галерия при училището доказва не само спазване на общообразователни параметри и в частност за художеството, но показва и хъс за съществуване, желание за  утвърждаване и развитие на традиции“, заяви министърът на културата. \r\nДнес министър Банов бе в Сливен за две събития – откриването на собствена галерия „Нова“ на Националната художествена гимназия „Димитър Добрович“ и вековния юбилей на Драматичен театър „Стефан Киров“. По повод годишнината на сливенския театър министър Банов изтъкна приносът, който има културната институция за театралното дело в страната. „Сливенският театър, на който аз съм почитател, винаги е бил притегателен център за хората на изкуството. Тук винаги се е очаквало случване на неща, които ще бъдат тенденции в развитие на театралното изкуство и в огромни периоди от развитие на театъра е било винаги така“, подчерта Боил Банов. Той допълни, че тази 100-годишнина е отвоювана и театърът е доказал своето място в българската култура и театрално дело. Министър Банов пожела на новия директор на институцията актрисата Радост Костова „на добър час“ и благодари на предишното ръководство. По–късно министър Банов откри галерия „Нова“ и се присъедини към честванията на юбилея на театъра. \r\nЛюдмила ЙОРГОВА", "date": "2018.09.18", "title": "Министър Боил Банов: Повече средства ще се заделят за култура"}
{"url": "http://www.focus-news.net/news/2018/09/18/2568559/veterinarnite-vlasti-na-babh-sa-stanali-zhertva-na-agresiya-predi-dneshnoto-zasedanie-na-oblastnata-epizootichna-komisiya-v-yambol.html", "text": "Ветеринарните власти на БАБХ са станали жертва на агресия преди днешното заседание на Областната епизоотична комисия в Ямбол. Това съобщиха от пресцентъра на  БАБХ . Съвместно с полицията специалистите успяха да влязат в стопанството в Болярово, където е установена чума и вече са умрели 11 животни  \r\nЛекият автомобил на ветеринарните власти от Българската агенция по безопасност на храните (БАБХ) е обграден, блъскан и надраскан с пирони от провокатори по време на участието на експертите в днешното заседание на Областната епизоотична комисия в Ямбол. По време на срещата бяха обсъдени мерки, свързани със смъртта на 11 животни в стопанството на Христо Христов в Болярово, където беше установена чума по дребните преживни животни. Експертите са били обиждани и заплашвани от неизвестни организатори, а представителите на областната управа са били възпрепятствани да влязат в сградата.   \r\nВетеринарните власти бяха подложени на агресивни и заплашителни действия от страна на съмишленици на стопаните Христо Христов, сина му Тодор и снаха му Ана в Болярово, които вече втори месец не допускат специалистите във фермата, блокирайки работата по обезвреждането на огнището на заразата и успешното блокиране на разпространението на инфекцията. След днешния вандалски акт Българската агенция по безопасност на храните (БАБХ) е получила съдействие от полицията и е успяла да влезе в обекта, като експертите са успели да вземат проби с цел установяване на причината за смъртта на животните.  \r\nВъпреки получените и потвърдени лабораторни резултати за наличие на заразно заболяване във фермата в Болярово стопаните твърдят пред медиите, че животните са здрави. От 18 юли (датата, на която е направен опит за връчване на протокола) до днес обаче, са починали 11 животни. Ситуацията допълнително се усложнява от факта, че едно от тези животни не е от стадото в Болярово, а от стопанство в Твърдица. Това доказва нерегламентирано движение на овце в ситуация на повишена опасност от инфекция. Самата Ана от Болярово отрича смъртта на животните ѝ да се дължи на чума. Твърди, че ставало дума за преяждане.   \r\nЗаболяването във фермата беше открито при изследването на стадата в 10-километровата зона около село Воден, където за първи път в България и в Европейския съюз бе констатирана чума по дребните преживни животни. Пробите от стопанството бяха изследвани, а получените резултати - потвърдени в Националната референтна лаборатория. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителния директор на БАБХ д-р Дамян Илиев фермата в Болярово беше обявена за огнище на чума по дребните преживни животни. \r\nБългарската агенция по безопасност на храните изпрати и рутинен доклад до Световната организация за здравеопазване на животните (OIE) за епидемиологичната ситуация с чумата по дребните преживни животни в страната, който не е окончателен за извършените дейности по казуса. В него е потвърденото огнището в Болярово и са описани мерките, които трябва да се предприемат съгласно законодателството. „Поради възпрепятстването на ветеринарните власти обаче огнището все още не може да бъде приключено, което може да доведе до удължаване на рестрикциите за България в засегнатите региони“, заявяват от БАБХ.  \r\n„Адекватните мерки налагат унищожаване на всички дребни преживни животни в обекта в Болярово, основно почистване и дезинфекция“, посочи изпълнителният директор на БАБХ д-р Дамян Илиев в писмо до главния прокурор Сотир Цацаров и министъра на правосъдието Цецка Цачева. в него той моли да бъдат предприети действия, които да създадат възможност за законовото прилагане на мерки за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти.", "date": "2018.09.18", "title": "Ветеринарните власти на БАБХ са станали жертва на агресия преди днешното заседание на Областната епизоотична комисия в Ямбол"}
{"url": "http://www.focus-news.net/news/2018/09/18/2568582/veliko-tarnovo-nap-dade-start-na-obrazovatelniya-proekt-vlez-v-chas-s-danatsite-4.html", "text": "За четвърта поредна година, едновременно със старта на учебната година, НАП даде началото на образователния си проект „Влез в час с данъците“, съобщават от  Приходната агенция . Тази година кампанията променя своя формат, за да бъде още по-близо до навиците и интересите на учениците. Девет лектори от НАП Велико Търново ще посетят 11 учебни заведения във Велико Търново и Горна Оряховица в рамките на първия учебен срок и ще презентират пред средношколците четирите данъчни видеоурока, публикувани периодично на сайта на кампанията www.vlezvchas.bg. Лекциите, които ще изнасят служителите на НАП в класните стаи, ще представят данъчната материя чрез диалог с участието на популярни лица. Всички ученици могат да посетят сайта, където да получат повече информация за проекта и да се състезават в интерактивна игра за атрактивни награди. \r\nВ четвъртото издание на „Влез в час с данъците“ НАП ще раздаде 10 големи награди – 2 игрови конзоли, 2 гейминг системи за виртуална реалност, 2 велосипеда, 2 електрически смарт ховърборда и 2 смарт часовника. Наградите се разпределят на случаен лотариен принцип, посредством специално разработен за нуждите на играта софтуер. Първата награда ще бъде изтеглена на 1 октомври 2018 г. \r\nЦелта на проекта е младите хора на възраст между 14 и 18 години да получат основни познания за данъчната и осигурителната система в страната. В рамките на инициативата близо 100 служители на НАП се срещат с ученици в 28-те областни града в страната. При срещата си със средношколците лекторите на НАП се стремят да провокират интерес у тях, като им предоставят подходящи източници на информация за данъците и осигуровките.", "date": "2018.09.18", "title": "Велико Търново: НАП даде старт на образователния проект „Влез в час с данъците“ 4"}
{"url": "http://www.focus-news.net/news/2018/09/18/2568581/ministar-tsetska-tsacheva-nyamam-predlozheniya-za-poslanik-v-cherna-gora-ili-za-post-v-konstitutsionniya-sad.html", "text": "Нямам предложения за посланик в Черна гора или за пост в Конституционния съд. Това каза министърът на правосъдието Цецка Цачева в предаването „Лице в лице” по  бТВ . \r\n„Повече от месец, в различни медии се въртят тази новини – посланик в Черна гора или кандидатура за Конституционния съд. Такива предложения нямам. Много колеги ме питаха защо не го опровергавам, но не е сериозна да се оправдавам, че нямам брат. Това би означавало бягство от отговорностите и задълженията, които в момента изпълнявам”, посочи Цачева. \r\nЦецка Цачева потвърди, че има възможност в четвъртък да бъдат гласувани само две министерски назначения – парламентът да извърши промените в регионалното и в транспортното министерство и те да бъдат поети съответно от Петя Аврамова и Росен Желязков.  \r\n„Несъвместимост по отношение на постовете, който заема в момента главният секретар на МВР и евентуалния му избор за министър, ще възникне от момента на гласуване от Народното събрание. След като той лично е подал искане да му бъде прекратено правоотношението, коректно беше Министерски съвет да гласува такова решение, с предложение до президента за издаване на указ, защото процедурата е разписана в Закона за МВР. От уважение към президентската институция, правителството подготви документите и те своевременно са внесени на вниманието на Румен Радев”, заяви министърът на правосъдието. \r\nВъв връзка със скандалите покрай срива в Агенцията по вписванията и избягалите затворници, Цачева посочи, че готова да си даде оставката във всеки един момент, стига премиерът Бойко Борисов да я поиска. \r\nТя допълни, че не спира работата върху реформата в съдебната система и коментира сезирането на Конституционния съд от президента Румен Радев за Закона за изменение и допълнение на Административнопроцесуалния кодекс. \r\n„Този е законопроект, е един от най-продължително обсъжданите. Той беше гласуван на първо четене в Народното събрание, след това пленумът на Висшия административен съд поиска тълкуване от Конституционният съд. Процедурата се спря и се изчака Решение №8 от 2018 г. на Конституционния съд и едва тогава се премина отново към работа по този Законопроект. Тук бяха чути административните съдии, т.е. практикуващите магистрати, които най-добре познават какви са проблемите в производството по административни дела. Не е вярно, че се нарушава принципът на конституцията”, заяви Цачева.", "date": "2018.09.18", "title": "Министър Цецка Цачева: Нямам предложения за посланик в Черна гора или за пост в Конституционния съд"}
{"url": "http://www.focus-news.net/news/2018/09/18/2568584/tass-benyamin-netanyahu-uveri-ruskiya-prezident-che-izrael-shte-predade-na-moskva-vsichki-danni-za-intsidenta-s-il-20.html", "text": "Министър-председателят на Израел Бенямин Нетаняху е провел телефонен разговор с държавния глава на Руската федерация Владимир Путин, в рамките на който е уверил, че страната му е готова да предаде на Москва всички данни за инцидента с „Ил-20“ в Средиземно море“, предава  TACC . \r\nВ съобщение от пресслужбата на израелския премиер бе подчертано, че Нетаняху е поднесъл съболезнования на лидера на Кремъл. „Преди известно време Нетаняху разговаря по телефона с президента на Русия Владимир Путин. Лидерът на правителството изказа съжаление по повод смъртта на руския войник и заяви, че Сирия носи отговорност за падането на самолета“, се казва в разпространения текст. \r\n„Нетаняху отбеляза важността от постоянна координация между Израел и Русия в областта на сигурността, което ще позволи предотвратяването на загубите на двете страни. Премиерът подчерта, че Израел ще продължава да възпрепятства военното укрепване на Иран в Сирия“, става ясно още от официалното съобщение.  Тереза Герова", "date": "2018.09.18", "title": "ТАСС: Бенямин Нетаняху увери руския президент, че Израел ще предаде на Москва всички данни за инцидента с „Ил-20“"}
{"url": "http://www.focus-news.net/news/2018/09/18/2568585/varna-spetsializirana-politseyska-operatsiya-bezopasno-povedenie-na-peshehodnite-pateki-se-realizira-v-grada.html", "text": "Специализирана полицейска операция „Безопасно поведение на пешеходните пътеки“ се реализира във Варна. Това съобщиха за  Радио „Фокус“ – Варна  от ОДМВР – Варна. Операцията е насочена към всички участници в движението на пътя и поведението им на пешеходните пътеки и има за цел освен на водачите на моторни превозни средства, да напомни и на пешеходците за техните задължения и отговорности на пътя, както и това, че със своето правилно поведение могат да допринесат за безопасността на движението по пътищата. С началото на новата учебна година започва и програмата за провеждане на беседи с учениците – от най малките до най-големите. Полицейските служители ще влизат в час, за да напомнят на учениците основните правила за безопасност, да обърнат внимание на основните рискове по време на движението на пътя и да дадат полезни съвети на децата. Успоредно с това не спират полицейските операции за контрол на скоростта и други нарушения на пътя, насочени към осигуряване безопасността не само на децата на пътя, а и на всички участници в движението. Полицейско присъствие в районите на учебните заведения и подходите към тях е предвидено през цялата учебна година на територията на Варна и областта. \r\nМарияна ВАЛЕНТИНОВА", "date": "2018.09.18", "title": "Варна: Специализирана полицейска операция „Безопасно поведение на пешеходните пътеки“ се реализира в града"}
{"url": "http://www.focus-news.net/news/2018/09/18/2568575/oon-sporazumenieto-mezhdu-turtsiya-i-rusiya-za-idlib-dava-glatna-vazduh-na-tsivilnoto-naselenie.html", "text": "Турско-руската сделка за създаване на буферна зона в северозападната сирийска провинция Идлиб в трябва да предотврати цялостно военно нападение срещу твърдините на опозиционните сили и да осигури глътка въздух за милиони цивилни граждани. Това заяви генералният секретар на ООН Антониу Гутериш, предава  AFP . \r\nПриветствайки споразумението, Гутериш призова всички воюващи в Сирия да си сътрудничат в прилагането му и да осигурят хуманитарен достъп до всички райони на Идлиб. В провинцията живеят около три милиона души, припомня агенцията.  Тереза Герова", "date": "2018.09.18", "title": "ООН: Споразумението между Турция и Русия за Идлиб дава глътна въздух на цивилното население"}
{"url": "http://www.focus-news.net/news/2018/09/18/2568588/gabrovo-ogranicheno-e-dvizhenieto-v-uchastak-ot-patya-mezhdu-selata-chehlevtsi-i-velchevtsi-savpadasht-s-ul-malina-v-grada.html", "text": "Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности, уточниха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите, уточняват за Радио „Фокус“ – Велико Търново от Областно пътно управление – Габрово. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nМария НЕДЕВА", "date": "2018.09.18", "title": "Габрово: Ограничено е движението в участък от пътя между селата Чехлевци  и Велчевци, съвпадащ с ул. „Малина“ в града"}
{"url": "http://www.focus-news.net/news/2018/09/18/2568591/aleksandar-baralis-arheolog-vav-frenskiya-natsionalen-muzey-luvar-otkrihme-grobnitsa-kray-nos-kolokita-v-mestnostta-budzhaka.html", "text": "Открихме гробница край нос Колокита в местността „Буджака“. Това каза за  Радио „Фокус“ – Бургас  Александър Баралис, директор на археологическите разкопки в античния град „Аполония Понтийска“ и археолог в националния музей на Франция „Лувър“ . По думите му в местността е била намерена могила, с размери 16×10 метра, под която е била открита гробницата. \r\n„Имахме шанса да бъдем поканени от директора на Археологическия музей в Созопол, за да помогнем на нашите колеги при разкопките“, допълни още Баралис. Той добави, че в района има много аристократически могили от IV и III век преди Христа, изследвани преди около век от първите археолози, работили в Созопол. \r\n„Досега нямахме много данни за тези уникални комплекси. Гробницата, която открихме, все още не е отворена. Надявам се, че ще можем да я разучим“, каза още френският археолог. По думите му тя се свързва с най-богатия и активен период от живота на античния град Аполония Понтийска. \r\n„Работим в една рамка, която е трудна, тъй като сроковете ни са кратки.  Сега искаме да работим в гробницата, за да можем да я намерим уникалните погребални контексти, които са вътре. Бихме искали този обект да стане достъпен за туристите, които ще имат възможност да разгледат територията на „Аполония Понтийска“ и да видят новите разкопки и новите предмети, които сме открили“, добави още Баралис. \r\nМария ГЕОРГИЕВА", "date": "2018.09.18", "title": "Александър Баралис, археолог във френския национален музей „Лувър“: Открихме гробница край нос Колокита в местността  „Буджака“"}
{"url": "http://www.focus-news.net/news/2018/09/18/2568590/washington-examiner-novite-mita-za-kitayskiya-vnos-shte-dovedat-do-zakrivaneto-na-94-hilyadi-rabotni-mesta-v-sasht.html", "text": "Новите тарифи за вноса от Китай, които администрацията на президента на САЩ Доналд Тръмп обяви, ще доведат до закриването на повече от 94 хил. работни места в страната. Това показва актуалната оценка на данъчна фондация, направена след въвеждането на новите тарифи в размер на 200 млрд. щатски долара, пише американското издание  Washington Examiner  в поредна статия, посветена на търговската война между Вашингтон и Пекин.  \r\nАнализът на фондацията показва, че тарифите ще доведат до леко свиване на икономиката на САЩ и понижаване на заплатите. Фондацията стига до заключението, че щетите от митата са съизмерими с намаляване на данъците.  \r\nВъздействието би било още по-голямо, ако Вашингтон спази обещанието си за допълнителни мита върху вноса на китайски стоки в размер на 267 млрд. долара. При подобен сценарий „БВП ще падне с допълнителни 0,38% (94 млрд. долара), което ще доведе до 0,24% по-ниски заплати и 292,648 на по-малко еквиваленти на пълно работно време работни места\", пишат анализаторите Ерика Йорк и Кайл Померлеу. \r\nДанъчната фондация отбелязва, че тарифите обикновено намаляват икономическата продукция, като налагат по-високи цени на потребителски продукти. Те биват прехвърлени на производители и потребители под формата на по-високи цени. Нещо повече – новите мита ще увеличат разходите за суровини и ще намалят производството на частния сектор, като по този начин ще бъдат редуцирани доходите както за работодателите, така и за работниците. Тереза Герова", "date": "2018.09.18", "title": "Washington Examiner: Новите мита за китайския внос ще доведат до закриването на 94 хиляди работни места в САЩ"}
{"url": "http://www.focus-news.net/news/2018/09/18/2568583/vitsepremierat-krasimir-karakachanov-nyakoy-e-zabludil-prezidenta-za-ukaza-za-osvobozhdavane-na-mladen-marinov.html", "text": "Не бих искал да го наричам война, това е излишна конфронтация. Някой юридически съветник е заблудил президента. Това каза вицепремиерът и министър на отбраната Красимир Каракачанов в предаването „Лице в лице” по  бТВ  по повод задочната престрелка между управляващите и президента Румен Радев във връзка с освобождаването на Младен Маринов като главен секретар на МВР, за да бъде избран за вътрешен министър. \r\nПо думите на Каракачанов държавният глава бърка указа за назначаване с този за освобождаване от пост. Също като премиера Бойко Борисов той коментира, че ако утре Радев не издаде указ, няма как Маринов в четвъртък да бъде избран за министър от парламента. \r\nКаракачанов уточни, че подкрепя кандидатурата на Младен Маринов, защото е започнал от работа на улицата и е стигнал до поста главен секретар на вътрешното министерство. \"Дали ще се справи като министър на вътрешните работи времето ще покаже\", уточни Каракачанов. \r\n„Най-разумният и честен вариант към нашите избиратели е да се явим на европейските избори заедно. Зависи дали тримата лидери ще потиснем личното си его” отговори лидерът на ВМРО на въпроса дали трите партии в Обединените патриоти ще се явят заедно на европейските избори догодина.", "date": "2018.09.18", "title": "Вицепремиерът Красимир Каракачанов: Някой е заблудил президента за указа за освобождаване на Младен Маринов"}
{"url": "http://www.focus-news.net/news/2018/09/18/2568592/d-r-mimi-vitkova-ako-upravlyavashtite-i-opozitsiyata-prodalzhavat-s-tazi-sotsialna-bezchuvstvenost-sotsialen-sriv-nyama-kak-da-ne-nastapi.html", "text": "Ако управляващите и опозицията продължават с тази социална безчувственост, социален срив няма как да не настъпи, предупреди в обзорното предаване на Радио „Фокус“ „Това е България“ д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването. Тя добави, че е нелепо застрахователите и пациентите да решават всички проблеми на държавата в здравеопазването. “Трябва веднага да се реши как ще намалим личните разходи, защото не е въпросът само да увеличаваме приходите. Може ли един стент и едно изделие, което в Германия струва 100 лв., в България НЗОК да плаща 1200 лв. и пациентът да доплаща още? Няма ли поне да се регистрират цените на тези медицински изделия, за които пациентът плаща от джоба си? Толкова много са въпросите, които само с упражнението „дайте да приберем повече пари от джоба на гражданина“ няма как да се решат. Държавата фиксира 585 лв. за всеки един от нас, когато лежи в болница. Тя не носи вече никакъв риск, демонстрира как от средствата, които ще запази по този начин, щяла да ги насочи към профилактика и оттук насетне целият риск и цялото финансово бреме на тежката патология, на скъпото лечение, се пренася към застрахователя и пациента. Това е истината“, коментира Мими Виткова. Тя обясни, че хаосът в българското здравеопазване ражда подобни идеи. Д-р Виткова добави, че публичните средства за здравеопазване задължително трябва да се увеличат и да бъде намален размерът на личните разходи.", "date": "2018.09.18", "title": "Д-р Мими Виткова: Ако управляващите и опозицията продължават с тази социална безчувственост, социален срив няма как да не настъпи"}
{"url": "http://www.focus-news.net/news/2018/09/18/2568594/sport-barselona-i-psv-ayndhoven-igrayat-v-parvi-mach-ot-noviya-sezon-na-shampionskata-liga.html", "text": "Шампионът на Испания Барселона и водача в холандското първенство ПСВ (Айндховен) играят в първи мач от новия сезон на Шампионска лига. Двубоят от Група „В” се играе на стадион „Камп Ноу“ и започва малко преди 20:00 часа. \r\nИ двата отбора имат убедителни победи във вътрешните първенства. През почивните дни Барселона победи с 2:1 като гост Реал Сосиедад. На свой ред ПСВ спечели при гостуването си на Ден Хааг със 7:0.", "date": "2018.09.18", "title": "Спорт: Барселона и ПСВ (Айндховен) играят в първи мач от новия сезон на Шампионската лига"}
{"url": "http://www.focus-news.net/news/2018/09/18/2568596/al-jazeera-balkan-apelativniyat-sad-v-prishtina-potvardi-albin-kurti-otiva-v-zatvora.html", "text": "Апелативният съд в Прищина потвърди присъдата за лишаване от свобода за 17-месечен срок на председателя на опозиционната партия „Самоопределение“ Албин Курти, предава  Al Jazeera  в балканската си редакция.  \r\nОсвен Курти, в затвора отиват още трима членове на „Самоопределение“ - Албулен Хаджиу, Доник Кадай-Буюпи и Фатон Топали. \r\nСъдът потвърди решението на Основния съд в Прищина, според което четиримата членове на партията бяха осъдени на лишаване от свобода за използване на сълзотворен газ в парламента и възпрепятстване на полицейски служители при изпълнение на служебните им задължения. \r\nПрисъдата бе произнесена на 3 януари тази година, но решението на магистратите бе обжалвано.  Тереза Герова", "date": "2018.09.18", "title": "Al Jazeera (Balkan): Апелативният съд в Прищина потвърди: Албин Курти отива в затвора"}
{"url": "http://www.focus-news.net/news/2018/09/18/2568593/nad-355-hil-detsa-sa-vklyucheni-v-deynosti-po-operativna-programa-nauka-i-obrazovanie-za-inteligenten-rastezh-obzor.html", "text": "Над 355 хил. деца са включени в дейности по Оперативна програма „Наука и образование за интелигентен растеж“. Това стана ясно по време на брифинг, на който изпълнителният директор на ИА „Оперативна програма „Наука и образование за интелигентен растеж” Кирил Гератлиев представи финансовия и технически напредък на ОП „Наука и образование за интелигентен растеж“ 2014 - 2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. \r\nГератлиев посочи, че общият бюджет на програмата до момента е над 1,3 млрд. лв. Средствата са разпределени в три програмни оси – за ПО 1 „Научни изследвания и технологично развитие“ бюджетът е над 560 хил. лв., за ОП 2 „Образование и учене през целия живот“ – над 504 хил. лв., а за ОП 3 „Образователна среда за активно социално приобщаване“ са предвидени над 252 хил. лв. \r\nИзпълнителният директор обясни, че освен всички 355 хил. деца и ученици, които са включени в дейностите по програмата, подкрепа под формата на стипендии и практики в реална работна среда са получили и повече от 70 хиляди студенти. „Имаме успешно приключил проект, в който са подкрепени 300 деца със специални образователни потребности. Над 11 хил. деца от етнически малцинства или други уязвими групи са подкрепени от тази програма, а над 316 хил. ученици са включени в допълнителни дейности. Над 20 хил. ученици са получили индивидуални консултации за своето бъдещо развитие. Над 5 хил. ученици са преминали учебни практики във фирми в реална работна среда в над 300 професионални гимназии в страната. Над 30 000 студенти, които се обучават в приоритетни за икономиката на България области, са получили подкрепа под формата на предоставени стипендии. Над 40 000 студенти са участвали в студентски практики в реална работна среда, което улеснява по-нататъшната им реализация на пазара на труда. Над 3000 неграмотни или слабограмотни лица над 16-годишна възраст са преминали курсове по ограмотяване“, каза още Гератлиев. \r\nПрез следващите години предстои да бъдат реализирани още няколко проекта по програмата. Единият е за квалификация на педагогически специалисти и е на стойност 20 млн. лв. По него през следващите три години квалификация трябва да придобият над 4000 специалисти. Вторият проект е за активно приобщаване в системата на предучилищното образование и е с отпуснат бюджет от 82 млн. лв. За образователната процедура „Подкрепа за успех“ са предвидени 130 млн. лв. Процедурата „Образование за утрешния ден“ е с бюджет от 105 млн. лв., като целта й е учителите да бъдат подтикнати да създават дигитално учебно съдържание. \r\nГератлиев обясни още, че към момента има 13 проекта на обща стойност над 340 млн. лв., сред които 4 са за Центрове за върхови постижения и 9 са за изграждане на Центрове за компетентност.  \r\nЦветилена СИМЕОНОВА", "date": "2018.09.18", "title": "Над 355 хил. деца са включени в дейности по Оперативна програма „Наука и образование за интелигентен растеж“ (ОБЗОР)"}
{"url": "http://www.focus-news.net/news/2018/09/18/2568569/ahmed-ahmed-zamestnik-kmet-na-hitrino-podpisani-sa-dogovorite-za-finansirane-po-proektnite-predlozheniya-za-vazstanovyavane-na-infrastruktura-v-seloto.html", "text": "Подписани са договорите за финансиране с ДФ „Земеделие“ по всички проектни предложения, представени от Общината. Това заяви пред журналисти Ахмед Ахмед, заместник-кмет на Хитрино, предаде репортер на  Радио „Фокус“ - Шумен . Става въпрос за около 20 млн. лв. за възстановяване на инфраструктура в селото, пострадало при влаковата катастрофа от декември 2016 година. „Оттук насетне започваме да работим по тяхното изпълнение. Предстои обявяването на тръжни процедури. Предполагам, че в рамките на тази година ще се проведат по-голямата част от тях и догодина ще започне физическото им изпълнение“, каза Ахмед. Той посочи, че проектите, които касаят реконструкция на улични настилки в Хитрино, довеждащи пътища до селото, реконструкция на вътрешна водопродводна мрежа, както и проекти по енергийна ефективност на общински сгради са били входирани в срок.  \r\nПроведени са три търга, предстои да бъдат подписани договорите за детската градина и спортната инфраструктура в средното училище, докато тръжната процедура за уличното осветление е обжалвана. Реализацията на проектите предвижда обновяване на 13 км, малко повече водопроводна мрежа, около 8 км довеждащи пътища до селото и др.  \r\n\"Относно строежа на къщи със средства от Социалния фонд, по-голямата част от тях са готови и предстои въвеждането им в експлоатация\", каза Ахмед. \"Последните три са приключени на груб строеж, като до два месеца би следвало и там да се приключи със строителството\", допълни заместник-кметът. Той припомни, че става въпрос за 13-те къщи за около на 1.2 млн. лв., според предварителните разчети. Ахмед Ахмед каза още, че в момента само двама души обитават фургони. „Става дума за двама възрастни. Това са Кольо Цачев и една жена от ул. „Пирин“ 20. До два месеца ще приключи строителството и декември трябва да си влязат в домовете. Бай Петър вече се е настанил в къщата си“, добави Ахмед. \r\nИвелина ИВАНОВА", "date": "2018.09.18", "title": "Ахмед Ахмед, заместник-кмет на Хитрино: Подписани са договорите за финансиране по проектните предложения за възстановяване на инфраструктура в селото"}
{"url": "http://www.focus-news.net/news/2018/09/18/2568599/predstoyashti-mezhdunarodni-sabitiya-za-19-septemvri-agentsiya-fokus.html", "text": "В Пхенян ще се проведа среща на лидерите на Северна и Южна Корея Ким Чен-ун и Мун Дже-ин. \r\n***  Канада ще бъде домакин на среща на министрите на околната среда на страните от Г-7. \r\n***  Продължава Международният икономически форум в Китай, известен като „Летния Давос“. \r\n***  Германският министър на отбраната Урсула фон дер Лайен пристига на посещение в Македония. \r\n***  Министърът на външните работи на ФРГ Хайко Маас пристига на посещение в Гърция. \r\n***  Започва делото срещу турския писател и опозиционен политик Ерен Ердем, обвинен от Анкара за терористична дейност.  \r\n***  Конституционният съд на Македония ще разгледа искането на партията „Левица“ за обявяване на референдума за името за противоконституционен. \r\n***  Европейският комисар по миграцията Димитрис Аврамопулос ще разговаря с министър-председателя на Гърция Алексис Ципрас за проблема с нарастването на броя на търсещите убежище. \r\n***  Мексико почита паметта на загиналите при земетресенията от 2017 г. и 1985 г.  \r\n***  На фона на дипломатическата криза между Москва и Атина министърът на външните работи на Руската федерация Сергей Лавров ще участва заедно с гръцкия посланик в страната в церемония по откриването на изложба.  \r\n***", "date": "2018.09.18", "title": "Предстоящи международни събития за 19 септември (Агенция „Фокус“)"}
{"url": "http://www.focus-news.net/news/2018/09/18/2568595/pazardzhik-mladezhkiyat-dom-shte-obyavi-pobeditelite-v-konkursite-za-fantastichen-razkaz-i-fantastichen-komiks.html", "text": "Младежкият дом в Пазарджик и Клубът по фантастика към Дома – „Аркадий и Борис Стругацки“ ще обявят победителите в конкурсите за фантастичен разказ и фантастичен комикс, съобщи за  Радио „Фокус“ – Пазарджик  директорът на Младежкия дом Инна Церовска. Тя уточни, че награждаването на отличените творби ще се състои на ежегодната национална среща на клубовете по фантастика в България, чието 19-то издание ще се проведе от 22 до 24 септември 2018 г. „В националния конкурс на тема „Паралелни реалности“ получихме 22 авторски произведения за раздел \"Разказ\" и 6 комикса в раздел \"Комикс\". От всеки раздел ще отличим един победител с парична награда на стойност 300 лева, грамота и златен знак на конкурса. В съпътстващия конкурс за фантастичен комикс ще бъде връчена и поощрителна награда“, коментира Церовска. Наградите ще бъдат връчени на 23 септември от 18.00 часа. \r\nВаня НИКОЛОВА", "date": "2018.09.18", "title": "Пазарджик: Младежкият дом ще обяви победителите в конкурсите за фантастичен разказ и фантастичен комикс"}
{"url": "http://www.focus-news.net/news/2018/09/18/2568598/34-godishen-politsay-beshe-prostrelyan-v-glavata-ot-psihichno-bolen-mazh-v-sofiya-obzor.html", "text": "34-годишен полицай беше прострелян в главата от психично болен мъж в София. Инцидентът се е случил около 11.30 ч., след като два патрула служители на „Охранителна полиция“ и екип на Териториална полиция на Трето РУ са отишли на адрес в кв. „Илинден“. Те са реагирали незабавно на сигнал, подаден в районното управление от майката на психично болен мъж. Когато тя отворила вратата на жилището, синът ѝ насочил газов пистолет към нея. Жената успяла да се отдръпне, но мъжът прострелял полицейския служител в областта на главата. Пострадалият незабавно е бил откаран в УМБАЛСМ \"Н. И. Пирогов\". От лечебното заведение съобщиха, че той е в стабилно състояние и без опасност за живота. \r\nГлавният секретар на МВР главен комисар Младен Маринов лично се осведоми за състоянието на ранения полицай. \"Колегата е опитен служител със 10-годишен стаж в МВР, надявам се бързо да се възстанови\", коментира главен комисар Младен Маринов. Той уточни че първите действия на служителите на реда са били насочени към неутрализиране на стрелеца, така че да не нарани други хора, както и за оказване на помощ на пострадалия. До момента е изяснено, че до преди месец мъжът е живял в чужбина – в страна от ЕС, където е отключил психически заболявания, но в България не е освидетелстван като психично болен.  \r\nНа мястото на инцидента е извършен оглед, разследващи полицаи са разпитали свидетели и съседи. По случая е образувано досъдебно производство. Извършителят е задържан и предстои да му бъде направена съдебно-психиатрична експертиза. \r\nЦветилена СИМЕОНОВА", "date": "2018.09.18", "title": "34-годишен полицай беше прострелян в главата от психично болен мъж в София (ОБЗОР)"}
{"url": "http://www.focus-news.net/news/2018/09/18/2568597/nimh-utre-shte-bade-slanchevo-maksimalnite-temperaturi-shte-sa-mezhdu-24-i-29.html", "text": "Утре ще е слънчево, след обяд над планинските райони с незначителна купеста облачност. Ще духа слаб, в източните райони до умерен вятър от изток-североизток. Максимални температури между 24° и 29°. Това съобщи за  Агенция „Фокус”  дежурният синоптик  Красимир Стоев от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала. \r\nНад планините ще бъде предимно слънчево. Ще духа слаб до умерен вятър от изток-североизток. Максимална температура на височина 1200 метра около 18°, на 2000 метра – около 11°. \r\nВ четвъртък и петък времето ще бъде предимно слънчево. Преобладаващите минимални температури ще бъдат между 8° и 13°, а максималните – между 24° и 29°. В събота ще преобладава слънчево време. Вятърът ще се ориентира от югозапад, температурите ще се повишат и максималните ще бъдат между 25° и 30°. Ще се появи висока облачност.", "date": "2018.09.18", "title": "НИМХ: Утре ще бъде слънчево, максималните температури ще са между 24° и 29°"}
{"url": "http://www.focus-news.net/news/2018/09/18/2568586/promenite-v-apk-vlizat-v-konstitutsionniya-sad-obzor.html", "text": "След като миналата седмица парламентът отхвърли ветото на президента Румен Радев върху Административнопроцесуалния кодекс (АПК), в началото на тази държавният глава сезира Конституционния съд с мотивите, че с промените е нарушен основният принцип за публичност и прозрачност и той се превръща в изключение. Президентът отправи критики по отношение на завишените съдебни такси и подчерта, че те лишават хората и фирмите от достъп до правосъдие. „Законността не е услуга, която правовата държава предоставя на гражданите, а необходимо условие за нейното съществуване”, заяви държавният глава.  \r\nПо-късно народни представители от ПГ на „БСП за България“ също внесоха в Конституционния съд жалба за промените в АПК. На пресконференция лидерът на БСП Корнелия Нинова заяви, че не им е хрумнало днес да сезират съда, а цяло лято от партията са работили върху жалбата, която изразява тяхната позиция още от преди разглеждането на ветото. „Още, когато го гледахме този закон ние изразихме аргументите си защо не бива драстично да се увеличават съдебните такси, защо не бива да бъдат закрити заседанията. Ние имаме своята принципна позиция, че с този закон правителството посегна на прозрачността, информираността на обществото. Направи правосъдието недостъпно за много хора“, каза Нинова и посочи, че не мисли, че между БСП и президента има разминаване. “Фокус” припомня:  На 13 септември mарламентът отхвърли ветото на президента Румен Радев върху Административнопроцесуалния кодекс. „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. Още тогава от левицата обявиха, че ще внесат жалба в Конституционния съд срещу последните промени в АПК. Лидерът на БСП Корнелия Нинова заяви, че след приемането на АПК решенията за правата на гражданите ще се вземат „на тъмно“. Тя посочи, че много граждани няма да могат да защитят и да търсят правата си заради увеличението на таксите в закона. Председателят на ПГ на „Обединени патриоти“ Волен Сидеров коментира: „Президентското вето като че ли е игра напук, няма добри мотиви“. Държавният глава върна закона в парламента на 31 юли. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона.  \r\nВетото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.", "date": "2018.09.18", "title": "Промените в АПК влизат в Конституционния съд (ОБЗОР)"}
{"url": "http://www.focus-news.net/news/2018/09/18/2568587/faz-osvobodiha-ot-dlazhnost-direktora-na-germanskoto-vatreshno-razuznavane.html", "text": "Директорът на Федералната служба за защита на Конституцията Ханс-Гьорг Маасен бе освободен от длъжност, съобщава германският национален ежедневник  Die Frankfurter Allgemeine Zeitung . Маасен обаче ще получи нов пост – на държавен секретар във федералното вътрешно министерство.  \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\nПо-рано тази седмица изданието съобщи, че канцлерът на ФРГ Ангела Меркел е взела решение за освобождаване на директора на Федералната служба за защита на Конституцията. Според източници от коалиционните кръгове в Берлин, Меркел е убедена, че оставането на Маасен на поста не е приемливо. \r\nВъв вторник бе проведена кризисна среща на лидерите от управляващата голяма коалиция – ХДС, ХСС и ГСДП, но съдбата на Маасен изглежда бе решена преди началото й, коментират от редакцията. Тереза Герова", "date": "2018.09.18", "title": "FAZ: Освободиха от длъжност директора на германското вътрешно разузнаване"}
{"url": "http://www.focus-news.net/news/2018/09/18/2568600/ivan-dyakov-naroden-pevets-imam-nadezhdata-che-balgarskiyat-folklor-shte-se-razviva-zashtoto-tova-e-nasheto-nay-golyamo-bogatstvo.html", "text": "Имам надеждата, че българският фолклор ще се развива, защото това е нашето най-голямо богатство. Това каза за  Радио „Фокус“ - Пирин  народният певец Иван Дяков. Според него това е отличителната черта на България на фона на световното изкуство. По думите му в последно време има едно възраждане на фолклора, особено чрез тези групи от типа на фолк фитнес. Дяков посочи, че няма как младите хора да не се увличат по някои от новите течения в музиката, тъй като за тях те са интересни, но въпреки това те се увличат и от българския фолклор. Той подчерта, че интересното, което забелязва, е, че младите хора знаят повече от неговите авторски песни, отколкото от традиционните народни песни. „Нашите сънародници в чужбина са големи почитатели на българския фолклор, защото явно е истина фразата, че когато загубиш нещо, чак тогава го оценяваш. Последно бях в Австрия и това, което ми направи впечатление, е, че и малки, и големи, бяха облечени в български народни носии. Хората обичат фолклора много повече, когато са извън страната“, коментира Иван Дяков. \r\nНатали СТЕФАНОВА", "date": "2018.09.18", "title": "Иван Дяков, народен певец: Имам надеждата, че българският фолклор ще се развива, защото това е нашето най-голямо богатство"}
{"url": "http://www.focus-news.net/news/2018/09/18/2568602/varna-operatsiya-po-povod-evropeyskiya-den-bez-zaginali-na-patya-shte-se-provede-v-grada-na-19-septemvri.html", "text": "Операция на Пътна полиция EDWARD – Европейски ден без загинали на пътя, ще се проведе на територията на Варна и страната на 19 септември. Това съобщиха за  Радио „Фокус“ – Варна  от ОДМВР – Варна. Тя се организира от Европейската мрежа на службите на пътна полиция TISPOL. \"Целта на мащабната операция EDWARD е ограничаване до минимум броя на тежките пътни инциденти на територията не само на град Варна и областта, а и в цяла Европа, чрез засилена контролна дейност по спазване изискванията на Закона за движение по пътищата и повишаване степента на информираност на обществото за пътнотранспортния травматизъм\", посочи ст. инспектор Драгомир Ганчев от сектор „Пътна полиция” при ОДМВР – Варна. Европейският ден без загинали на пътя е част от Европейската седмица на мобилността, която се провежда от 16 септември до 22 септември тази година. Мотото на седмицата е „Безопасно мобилни комбинации за живот”. Идеята е хората да използват различни превозни средства, за да се придвижват алтернативно и по-безопасно. Активна е специална страница, посветена на EDWARD. Тя е достъпна от сайта на МВР и отдела „Пътна полиция“, а по традиция часовник отброява часовете до старта на операцията в 00.00 часа на 19 септември. \r\nМарияна ВАЛЕНТИНОВА", "date": "2018.09.18", "title": "Варна: Операция по повод Европейския ден без загинали на пътя ще се проведе в града на 19 септември"}
{"url": "http://www.focus-news.net/news/2018/09/18/2568603/sport-iran-pobedi-finlandiya-v-mach-ot-grupa-d-na-svetovnoto-parvenstvo-po-voleybol.html", "text": "Иран се наложи с 3:2 гейма над отбора на Финландия в мач от Група „Д“ на Световното първенство по волейбол, домакин на което са България и Италия.  \r\nЗа иранците това бе четвърта победа в групата. \r\nВ класирането начело е Полша с 12 точки. Втори е тимът на Иран с 11 точки, а трети България с 9. Финландия завърши на четвъртото място с 6 точки в актива си. Следват Куба и Пуерто Рико.", "date": "2018.09.18", "title": "Спорт: Иран победи Финландия в мач от Група „Д“ на Световното първенство по волейбол"}
{"url": "http://www.focus-news.net/news/2018/09/18/2568604/pazardzhik-tarsyat-se-oshte-okolo-15-uchiteli-za-uchebnite-zavedeniya-v-oblastta.html", "text": "Общо 25 са незаетите работни места в сферата на образованието в област Пазарджик ден след старта на новата учебна година, сочи справка на сайта на  РУО - Пазарджик . Все още има свободни места за двама учители, огняр, кинезитерапевт, треньор по плуване и логопед в община Велинград. За училището в Белово се търси учител за прогимназиален етап, а за училището в село Церово – огняр. За община Пазарджик има свободни места за петима учители, трима ресурсни учители и един огняр. Учител за предучилищно възпитание и помощник възпитател се набират все още за училища в Панагюрище. В Ракитово се търсят трима учители за прогимназиален етап, а за училището във Ветрен – един ресурсен учител. \r\nАлбена ЖИЛЕКОВА", "date": "2018.09.18", "title": "Пазарджик: Търсят се още около 15 учители за учебните заведения в областта"}
{"url": "http://www.focus-news.net/news/2018/09/18/2568607/orf-sebastian-kern-shte-se-kandidatira-za-evropeyskite-izbori.html", "text": "Бившият канцлер и председател на Социалистическата партия на Австрия (СПА) Себастиан Керн ще се кандидатира за европейските избори през май 2019 г. като „шпитценкандидат“ (водещ кандидат) на неговата партия, предава  ORF , най-голямата обществена медия в страната. \r\nЗа Керн това ще означава да се откаже от партийното председателство най-късно след европейските избори. По-рано и от СПА потвърдиха пред медиите, че 52-годишният Керн ще се оттегли от политиката.  \r\nСебастиан Керн е начело на австрийските социалдемократитот май 2016 г., а до 18 декември 2017 г. бе канцлер на страната.  \r\nВ понеделник стана ясно и името на първия кандидат на Партията на европейските социалисти (ПЕС) за наследник на Жан-Клод Юнкер. Това е словашкият политик Марош Шефчович, вицепредседател на Европейската комисия и европейски комисар по междуинституционалните отношения и администрацията.  \r\nИзборите за Европейски парламент ще се проведат от 23 до 26 май 2019 г. „Шпитценкандидатът“ на най-силната партия в ЕП има добри шансове да бъде избран за председател на Европейската комисия. Така бе и при избирането на Жан-Клод Юнкер (ЕНП) през 2014 г. Тереза Герова", "date": "2018.09.18", "title": "ORF: Себастиан Керн ще се кандидатира за европейските избори"}
{"url": "http://www.focus-news.net/news/2018/09/18/2568606/premierat-boyko-borisov-e-vnesal-v-narodnoto-sabranie-tri-otdelni-proekta-za-personalni-promeni-v-ministerski-savet.html", "text": "Министър-председателят Бойко Борисов е внесъл днес в Народното събрание три отделни проекта за персонални промени в Министерски съвет. Това става ясно от  проектопрограмата  на Народното събрание, която предстои да бъде гласувана на заседанието в сряда. Очаква се депутатите да разгледат предложението като първа точка на пленарното заседание в четвъртък. \r\nС проектите се предлага Народното събрание да освободи Николай Нанков като министър на регионалното развитие и благоустройството и да избере Петя Аврамова за поста, да освободи Ивайло Московски като министър на транспорта, информационните технологии и съобщенията и да избере Росен Желязков за транспортен министър и да освободи Валентин Радев като министър на вътрешните работи и на негово място да избере Младен Маринов.", "date": "2018.09.18", "title": "Премиерът Бойко Борисов е внесъл в Народното събрание три отделни проекта за персонални промени в Министерски съвет"}
{"url": "http://www.focus-news.net/news/2018/09/18/2568625/pazardzhik-istoricheskiyat-muzey-v-batak-obyavi-za-eksponat-na-mesets-septemvri-svatben-sandak-ot-kraya-na-xix-vek.html", "text": "Историческият музей в Батак обяви за експонат на месец септември сватбен сандък от края на XIX век, съобщиха за  Радио „Фокус“ – Пазарджик  от музея. Богатството на гори в землището на Батак и изобилието на дървесина като суровина дават отлични възможности за развитието на занаятите, свързани с обработката на дърво. В свободните от напрегнатата горска работа месеци много батачани се занимават с дърводелство. Често изработват за себе си и своето домакинство предмети и съдове като трикраки столчета, копани за къпане на децата, нощви, кръгове за месене на хляб и точене на баници, софри за хранене, дървени сандъци и пр. Майсторите ползват материал от бук, дъб, леска, хвойна. Едно от тези уникални произведения е сватбеният сандък. \r\nСватбеният сандък, тип ракла, в експозицията на ИМ-Батак е с правоъгълна форма и издут капак, изработен е от дърво и е декориран с обков от ламарина. На лицевата част е щампован с флорална декорация в бяло, тъмно и светло синьо. Капакът е декориран в червено, синьо и жълто. От страни е с две метални дръжки за хващане. Това е сватбеният сандък на Стоянка Вълчинова, родена през 1883 г. Дарен е на Исторически музей - Батак от Славка Карлюкова - нейна дъщеря. \r\nВаня НИКОЛОВА", "date": "2018.09.18", "title": "Пазарджик: Историческият музей в Батак обяви за експонат на месец септември сватбен сандък от края на XIX век"}
{"url": "http://www.focus-news.net/news/2018/09/18/2568601/evrodeputatat-petar-kurumbashev-vnasya-predlozheniya-po-vtorata-chast-na-paketa-za-mobilnost-obzor.html", "text": "Евродепутатът от Групата на прогресивния алианс на социалистите и демократите в ЕП Петър Курумбашев внася предложения по втората част от Пакета за мобилност. Това ще се случи следващата седмица, обяви самият той на дискусия по темата с представители на транспортния бранш. Дискусията бе организирана съвместно с Форума за балкански транспорт и инфраструктура (ФБТИ) със съдействието на Федерацията на научно-техническите съюзи (ФНТС). Курумбашев обърна внимание, че сега Групата на социалистите и демократите е обединена около предложенията, които е представил. Курумбашев прогнозира, че испанските, италианските и немските му колеги са готови да ги подкрепят. Той изрази мнение против либерализацията на автобусните превози и обясни, че предлага да не се разрешават каботажните операции. \"Има предложения за каботажните операции да бъдат за разстояние над 100 км или условно казано София - Самоков да не може да се либерализира или да бъде при по-тежки условия, докато София - Пловдив да бъде отворено. Тук моето предложение е да се премахне тази граница от 100 км и да оставим свободата на държавите членки да решават\", допълни още Курумбашев. По отношение на регулаторния орган по мобилния пакет, евродепутатът предложи държавите членки да решават дали да имат такъв или не. Според него една от дейностите на регулатора на автобусните превози трябва да установява дали се въвеждат незаконни търговски практики. По думите му злоупотребите в автобусните превози могат да бъдат в две посоки – принуждаване на някого да вози под минималната възможна цена или някой да плаща доста над струващото. Според него работата на регулатора на автобусните превози е да определя минимална и дори макисмална цена на транспортна услуга. По думите му другата функция, която органът би могъл да изпълнява е да има право да се изказва при кандидатстване пред терминалите.  \r\nНа форума бе коментирана и националната тема за новия транспортен министър и за промените в Закона за пътищата, изменящи Закона за автомобилните превози и въвеждащи задължението за автобусните превозвачи да се оборудват с обезопасителни колани  и видеорегистратори.  Според Курумбашев Росен Желязков има голям административен опит, но въпросът е колко бързо ще може да се ориентира в транспортния бранш. Нововъведенията в Закона за пътищата, евродепутатът определи като  действия в условия на революционна неотложност. От своя страна председателят на Конфедерацията на автобусните превозвачи Магдалена Милтенова заяви, че слагането на колани и видеорегистратори в автобусите е поредният удар върху бранша.  \r\nДеница КИТАНОВА", "date": "2018.09.18", "title": "Евродепутатът Петър Курумбашев внася предложения по втората част на Пакета за мобилност (ОБЗОР)"}
{"url": "http://www.focus-news.net/news/2018/09/18/2568624/sport-barselona-pobedi-psv-ayndhoven-v-parvi-mach-ot-noviya-sezon-na-shampionskata-liga.html", "text": "Барселона победи с 4:0 гостуващия отбор на ПСВ (Айндховен) в първи мач от новия сезон на Шампионската лига.  \r\nТри от головете на стадион „Камп Ноу“ отбеляза звездата на Барселона – Лионел Меси, съответно в 32-та, 77-та и 87-та минута. Усман Дембеле отбеляза за домакините в 74-та минута. \r\nБарселона постигна победа с човек по-малко на стадиона, след като в 79-та минута защитникът Самуел Умтити получи втори жълт картон и бе принуден да напусне терена.", "date": "2018.09.18", "title": "Спорт: Барселона победи ПСВ (Айндховен) в първи мач от новия сезон на Шампионската лига"}
{"url": "http://www.focus-news.net/news/2018/09/18/2568605/10-godishno-momche-ot-kyustendil-beshe-otkrito-martvo-v-asansyor-na-zhilishten-blok-v-grada-obzor.html", "text": "10-годишно момче от Кюстендил беше открито мъртво в асансьор на жилищен блок в града. В полицията в Кюстендил е постъпил сигнал от дежурен лекар в болницата, че са обслужили адрес, за да окажат помощ на пострадало дете в асансьор в  града. Въпреки опитите им да бъде реанимирано,  детето е починало. Последвал е оглед от дежурна полицейска група на място, снети са свидетелски показания и е установено, че детето е пътувало само в асансьора с велосипеда си. Няма данни за насилие. Живееща във входа жена е чула викове, минути след като асансьорът е тръгнал. Тя е подала сигнала в Центъра за спешна медицинска помощ.  По случая е започнато досъдебно производство в Районно управление – Кюстендил,  уведомен е дежурен прокурор. Лекарският екип, пристигнал на място е установил смъртта му. Въпреки това детето е било транспортирано в болницата. То е закарано в „Спешно отделение” без дишане, без сърдечна дейност. Интубирано е още на място. Направени са опити за възвръщане на жизнените му функции, продължили около 1 час и 10 минути, с екип от осем души лекари, но усилията са се оказали без резултат. Причините и обстоятелствата за смъртта на детето не са известни. Назначена е съдебно-медицинска експертиза. Окръжна прокуратура работи по случая, образувано е досъдебно производство. То е стандартно – за причинена смърт. До момента няма резултати от аутопсията. Изчаква се заключението на медиците. Асансьорът, в който беше открито тялото на починалото 10-годишно дете беше запечатан. На вратите на подемното устройство са поставени лепенки с печат на разследващите органи. Една от коментираните версии от хора в района е, че при тръгване на асансьора, поставения вътре велосипед  е притиснал в областта на гърдите дето, което е довело и до неговата смърт. Екип на Държавна агенция за метрологичен и технически надзор (ДАМТН) извършва проверка на асансьора. Изпратен е екип на място. Към момента, поради факта че тече разследване, не може да се оповести информация относно констатации на проверяващите органи. \r\nВенцеслав ИЛЧЕВ", "date": "2018.09.18", "title": "10-годишно момче от Кюстендил беше открито мъртво в асансьор на жилищен блок в града (ОБЗОР)"}
{"url": "http://www.focus-news.net/news/2018/09/18/2568626/ria-novosti-v-rumaniya-shte-se-provede-referendum-za-zabrana-na-ednopolovite-brakove.html", "text": "Правителството на Румъния реши, че референдумът по изменението в Конституцията, който ще доведе до забрана на еднополовите бракове в страната, ще се проведе на 6 и 7 октомври, предава  РИА Новости. \r\nПрез май група граждански активисти, влизащи в „Коалицията за семейството“ внесе в румънския парламент предложение да се приемат поправки в Конституцията, които да забранят еднополовите бракове. Около три милиона подписа бяха събрани в подкрепа на проекта. Авторите на инициативата предлагат в основния закон да се напише, че „семейството е брак между мъжа и жената“. \r\n„Днес, на заседание на правителството бяха приети документите за организиране на референдум за промяна в Конституцията. Референдумът ще бъде проведен в течение на два дни – на 6 и 7 октомври 2018 г. от 7 до 21 часа (местно време, което съвпада с българското)“, съобщава прессекретарят на правителството Нелу Барбу.  \r\nСпоред него провеждането на референдума ще струва 163,7 милиона леи (около 70 милиона лева).   Виктор Турмаков", "date": "2018.09.18", "title": "РИА Новости: В Румъния ще се проведе референдум за забрана на еднополовите бракове"}
{"url": "http://www.focus-news.net/news/2018/09/18/2568627/reuters-donald-tramp-zayavi-che-sasht-obmislyat-postoyanno-voenno-prisastvie-v-polsha.html", "text": "Президентът на САЩ Доналд Тръмп заяви, че Вашингтон обмисля молбата на Полша на нейна територия да се разположи постоянно американско военно присъствие, предава   Reuters. \r\nПолша неколкократно е искала постоянно американско военно присъствие на своя земя заради страховете от руска агресия, предлагайки два милиарда долара за изграждане на база. Американските войници присъстват ротационно в страната по линия на НАТО.  \r\n„Полша е готова да допринесе за това САЩ да дойдат и да имат присъствие в Полша и със сигурност това е нещо, което ще обсъдим“, заяви Тръмп в Белия дом при срещата си с полския си колега Анджей Дуда. \r\n„Разглеждаме въпроса много сериозно и знам, че Полша харесва идеята. А и ние я обмисляме“, допълни той.  Виктор Турмаков", "date": "2018.09.18", "title": "Reuters: Доналд Тръмп заяви, че САЩ обмислят постоянно военно присъствие в Полша"}
{"url": "http://www.focus-news.net/news/2018/09/18/2568589/ban-prof-plamen-ninov-e-vremenno-izpalnyavasht-dlazhnostta-direktor-na-nimh.html", "text": "Проф. Пламен Нинов е временно изпълняващ длъжността директор на Националния институт по метеорология и хидрология (НИМХ). Това съобщиха от  БАН . Управителният съвет на БАН е предложил на Председателя на БАН да назначи за временно изпълняващ длъжността директор на НИМХ проф. Пламен Нинов. Проф. Нинов е предложен от Общото събрание на учените в НИМХ-БАН и ще встъпи в длъжност утре, 19.09.2018 г.", "date": "2018.09.18", "title": "БАН: Проф. Пламен Нинов е временно изпълняващ длъжността директор на НИМХ"}
{"url": "http://www.focus-news.net/news/2018/09/18/2568628/sport-inter-pobedi-totnam-s-21-v-mach-ot-shampionskata-liga.html", "text": "Интер победи като домакин Тотнъм с 2:1 в мач от група Б Шампионската лига. \r\n  Гостите откриха резултат с попадение на Кристиан Ериксен в 53 минута.  В 86-та минута Интер изравни с гол на Мауро Икарди , а крайният резултат бе оформен шест минути по-късно, когато точен беше  Марис Весино.  Виктор Турмаков", "date": "2018.09.18", "title": "Спорт: Интер победи Тотнъм с 2:1 в мач от Шампионската лига"}
{"url": "http://www.focus-news.net/news/2018/09/18/2568629/vasiliy-nebenzya-sanktsiite-sreshtu-siriya-sa-porochna-i-kontraproduktivna-praktika.html", "text": "Постоянният представител на Русия при ООН Василий Небензя заяви, че санкциите, въведени от редица страни против Сирия, създават затруднения най-вече за обикновените сирийски граждани. Той подчерта, че тази практика е порочна и контрапродуктивна, предаде  Regnum. \r\n„Време е да осъзнаем, че едностранните санкции, въведени от редица държави, нанасят вреда не на режима, както го наричате, а на първо място на обикновените сирийски граждани. Това е порочна и контрапродуктивна практика, не само в сирийски, но и във всеки друг контекст“, заяви Небензя. \r\nПри това той отбеляза, че западните санкции ще попречат на възстановяването на разрушената от война страна, докато Русия продължава да „оказва съдействие на Сирия, както на политическо, така и в хуманитарно направление“.  Виктор Турмаков", "date": "2018.09.18", "title": "Василий Небензя: Санкциите срещу Сирия са порочна и контрапродуктивна практика"}
{"url": "http://www.focus-news.net/news/2018/09/18/2568631/politico-direktorat-na-germanskoto-vatreshno-razuznavane-e-otstranen-ot-posta-si.html", "text": "Германското правителство е решило да премахне Ханс-Георг Маасен, директора на вътрешното разузнаване на страната от поста му, след като се сблъска с критика за реакцията си спрямо антимигрантските протести в град Кемниц, предаде   Politico. \r\nМаасен ще запази поста си на държавен секретар в МВР на страната. Правителството на Меркел бе подложено на натиск да го отстрани, след като постави под въпрос автентичността на клиповете от антимигрантските бунтове в Кемниц, заявявайки, че не е имало доказателства за „лов“ срещу чужденците.  \r\nГерманските медии също така обвиниха Маасен, че е споделял информация с крайнодясната партия „Алтернатива за Германия“.  Виктор Турмаков", "date": "2018.09.18", "title": "Politico: Директорът на германското вътрешно разузнаване е отстранен от поста си"}
{"url": "http://www.focus-news.net/news/2018/09/18/2568630/eurasia-daily-zoran-zaev-smyata-che-nyama-dokazatelstva-za-vliyanieto-na-rusiya-na-referenduma.html", "text": "Министър-председателят на Македония Зоран Заев заяви, че Русия не се радва на това, че балканската държава се стреми  към НАТО, но при това няма основания, че Москва се опитва да повлияе на референдума за името на страната, предава   Eurasia Daily. \r\n„Няма доказателства и аргументи, които да сочат, че Русия оказва някакво влияние върху референдума. Наистина, Русия не се радва от разширението на Алианса и включването на Македония към него. Русия няма против европейската интеграция на Западните Балкани, но тя е против разширението на НАТО. Официалните лица на Русия дори публично са говорили за това“, заяви Заев. \r\nТой допълни, че гражданите на Македония нямат алтернатива пред членството в Алианса и изрази надежда, че всички приятели на Македония ще позволят на гражданите ѝ да гласуват на 30 септември по съвест, използвайки демократичното си право. \r\nПри това Заев допълни, че Македония иска да гради приятелски отношения с всички, включително и с Русия.  Виктор Турмаков", "date": "2018.09.18", "title": "Eurasia Daily: Зоран Заев смята, че няма доказателства за влиянието на Русия на референдума"}
{"url": "http://www.focus-news.net/news/2018/09/18/2568608/mkd-makedoniya-gratskite-vlasti-mestyat-okolo-dve-hilyadi-migranti-ot-lesbos.html", "text": "До края на месец септември от гръцкия остров Лесбос ще бъдат преместени около две хиляди търсещи убежище, съобщава скопското електронно издание  МКД . \r\nРешението на гръцките власти бе оповестено от говорителя на правителството в Атина Димитрис Цанакопулос. То бе обявено след острите критики от страна на хуманитарните организации и регионални власти за условията в лагера Мория на Лесбос, където са настанени около 9000 души са настанени в съоръжение с капацитет за 3100 души. \r\nНеправителствената организация „Лекари без граници“ призова за спешна евакуация на уязвимите хора от лагера в други страни от Европейския съюз, аргументирайки се с увеличения брой на опитите за самоубийство и на децата в лагера, както и на зачестилите случаи на сексуални нападения. \r\nМестните власти на Лесбос заплашиха, че ще затворят лагера, ако правителството не подобри условията в него.  Тереза Герова", "date": "2018.09.18", "title": "МКД (Македония): Гръцките власти местят около две хиляди мигранти от Лесбос"}
