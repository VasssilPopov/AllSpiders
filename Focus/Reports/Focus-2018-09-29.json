{"url": "http://www.focus-news.net/news/2018/09/29/2572682/gd-granichna-politsiya-silno-intenziven-e-trafikat-za-tovarni-avtomobili-na-granichnite-punktove-kalotina-kapitan-andreevo-dunav-most-vidin-i-ruse.html", "text": "Силно интензивен е трафикът за товарни автомобили на изход от ГКПП „Калотина“, ГКПП „Капитан Андреево“, ГКПП „Дунав мост-Видин“ и ГКПП „Русе“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската и българо-гръцката граници трафикът е нормален на всички гранични контролно-пропускателни пунктове.", "date": "2018.09.29", "title": "ГД „Гранична полиция“: Силно интензивен е трафикът за товарни автомобили на граничните пунктове „Калотина“, „Капитан Андреево“, „Дунав мост-Видин“ и „Русе“"}
{"url": "http://www.focus-news.net/news/2018/09/29/2572683/api-dvizhenieto-po-am-trakiya-se-osashtestvyava-bezproblemno.html", "text": "Движението по АМ „Тракия“ се осъществява безпроблемно, няма образувани тапи в стеснените участъци по автомагистралата, където се извършват ремонтни дейности. Агенция „Пътна инфраструктура” апелира водачите да спазват пътната сигнализация и да карат със съобразена скорост. Това съобщиха от пресцентъра на  АПИ . \r\nНа АМ „Тракия“ поради ремонт на съоръженията при 14-ти и 20-ти километър в посока Бургас движението се осъществява двупосочно в платното за София. За улеснение на пътуващите през утрешния ден ще има две ленти за София и една лента за Бургас. \r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. В участъка Чирпан – Стара Загора от км 168 до км 208 е въведено ограничение на скоростта до 90 км/ч поради неравности на пътното платно. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. \r\n- За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n- от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;  \r\n- от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре,  път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2018.09.29", "title": "АПИ: Движението по АМ „Тракия“ се осъществява безпроблемно"}
{"url": "http://www.focus-news.net/news/2018/09/29/2572681/afp-siriya-prizova-amerikanskite-frenskite-i-turskite-sili-da-se-izteglyat-nezabavno-ot-stranata.html", "text": "Министърът на външните работи на Сирия Уалид Ал Муалем обяви американските, френските и турските сили, опериращи в страната му, за „окупационни сили“ и настоя те да напуснат незабавно, предава  AFP . \r\nОбръщайки се пред Общото събрание на ООН, Муалем, който е и вицепремиер на Сирия, заяви че с чуждестранните сили „ще се разправяме спрямо действията им. Те трябва да се изтеглят незабавно и без никакви условия“.  Йонислав Дочев", "date": "2018.09.29", "title": "AFP: Сирия призова американските, френските и турските сили да се „изтеглят незабавно“ от страната"}
{"url": "http://www.focus-news.net/news/2018/09/29/2572688/predstoyashti-mezhdunarodni-sabitiya-za-30-septemvri-agentsiya-fokus.html", "text": "В Македония ще бъде проведен референдум за смяна на името на страната. \r\n***  Продължава преминаването на средиземноморския ураган „Зорбас“, който се очаква да удари Егейско море и Турция. \r\n***  Консервативната партия на Великобритания ще проведе ежегодната си конференция. \r\n***  Канцлерът на Германия Ангела Меркел ще участва в предизборната кампания заедно с баварския премиер Маркус Зьодер преди изборите в провинция Бавария на 14 октомври. \r\n***  Френският министър на външните работи Жан-Ив Льо Дриан ще проведе разговори със своя турски колега Мевлют Чавушоглу. \r\n***  Парламентарни избори в автономния регион на Иракски Кюрдистан. \r\n***  Телевизионен дебат преди първия рунд на президентските избори в Бразилия. \r\n***", "date": "2018.09.29", "title": "Предстоящи международни събития за 30 септември (Агенция \"Фокус\")"}
{"url": "http://www.focus-news.net/news/2018/09/29/2572689/prof-hristo-kozhuharov-katedra-po-psihiatriya-varna-raste-broyat-na-patsientite-s-psihozi-vsledstvie-na-upotreba-na-narkotitsi.html", "text": "Има периоди, в които психиатричните клиники в Университетската болница „Св. Марина“ са препълнени с пациенти, развили ендогенни психози вследствие на употребата на психоактивни вещества. Това коментира в интервю за  Радио „Фокус“ – Варна  ръководителят на Катедрата по психиатрия и клинична психология към Медицинския университет в града и началник на специализирана Клиника в УМБАЛ „Св. Марина“, проф. Христо Кожухаров. Той обясни, че най-често тези хора се обръщат за помощ към лекарите след като са употребили агресия вследствие на употреба на психоактивни вещества. Най-често проблемът се проявява при вземащите амфетамини, но съчетанието с марихуана също може да увреди психиката. „Употребата на тези вещества води до неконтролируеми възбуди. Тези пациенти проявяват агресия към неодушевени предмети, към хора и към себе си, за жалост“, коментира специалистът. Той е категоричен, че определено наркотиците могат да увредят психиката. Проф. Кожухаров обясни, че за разлика от опиатите, за които обикновено източникът е ясен, проследяването на синтетиката е изключително трудно. „За съжаление в тях има хиляди други вещества освен стимулант и често поведението на хора, които злоупотребяват с тях е странно. Те обикновено имат чувството, че са преследвани, смятат, че някой иска да им направи нещо и затова се защитават, нападайки другите“, каза още ръководителят на Катедрата по психиатрия и клинична психология. \r\nДиана СТОЕВА", "date": "2018.09.29", "title": "Проф. Христо Кожухаров, Катедра по психиатрия – Варна: Расте броят на пациентите с психози вследствие на употреба на наркотици"}
{"url": "http://www.focus-news.net/news/2018/09/29/2572687/chetiri-hotela-byaha-otlicheni-s-prizove-ot-balgarski-turisticheski-nagradi-2018.html", "text": "Четири хотела бяха отличени с призове от първото издание на Български туристически награди 2018, предаде репортер на  Агенция „Фокус“ . На официална церемония в НДК бяха отличени най-добрите хотели в България в четири категории. Наградата за хотелска верига на годината получи Бояна Шарлопова за хотелите от веригата на „Шарлопови груп“. На „Спа Хотел Белчин Гардън“ бе присъден приз за най-добър зелен хотел. Признанието за крайбрежен хотел номер 1 получи хотел „Блу Бей“ в Слънчев бряг. А наградата за най-добър еко хотел отиде при хотел „Кемпински Гранд Арена Банско“. \r\nВръчени бяха и специални отличия - приз за дестинация на годината получи град Кюстендил, отличие за най-добра туристическа агенция получи „Ели Травел Итернешънъл“, а за хотелиер на годината беше обявен Йордан Кованджиев. \r\nСред авторитетното жури,  определило победителите, са зам.-кметът на София по направление „Култура, образование, спорт и превенция на зависимости“ доц. Тодор Чобанов, Андре Гриби – ръководител на туристическата организация на Швейцария, Джон Хейзълууд – бивш директор на компания за космически туризъм в България, и други. \r\nЦветилена СИМЕОНОВА", "date": "2018.09.29", "title": "Четири хотела бяха отличени с призове от Български туристически награди 2018"}
{"url": "http://www.focus-news.net/news/2018/09/29/2572686/the-times-of-israel-benyamin-netanyahu-obeshta-da-ima-edno-na-um-otnosno-mirniya-plan-na-sasht-no-nyama-da-izrazyava-podkrepa-za-dvudarzhavno-reshenie.html", "text": "Министър-председателят на Израел Бенямин Нетаняху заяви, че ще обмисли предстоящата мирна инициатива на Вашингтон с „едно на ум“, но няма да изразява категорична подкрепа за двудържавно решение на израело-палестинския конфликт, в интервю за американския телевизионен канал „CNN“, пише израелското електронно издание  The Times of Israel . \r\n„Със сигурност ще го разгледам… с остър и предпазлив ум, тъй като знам, че има страхотно приятелство за Израел (от страна на САЩ)“, заяви Нетаняху по отношение на дългоочаквания мирен план на президентската администрация на Доналд Тръмп. \r\n„Въпросът какво ще се случи точно когато (планът) бъде изкаран, зависи – ще го погледна“, поясни той. „Винаги съм казвал, че съм готов да разглеждам мирни предложения, представени от САЩ“.  Йонислав Дочев", "date": "2018.09.29", "title": "The Times of Israel: Бенямин Нетаняху обеща да има „едно на ум“ относно мирния план на САЩ, но няма да изразява подкрепа за двудържавно решение"}
{"url": "http://www.focus-news.net/news/2018/09/29/2572685/petar-punov-kmet-na-kyustendil-prizat-za-nay-dobra-turisticheska-destinatsiya-pokazva-che-kyustendil-e-na-opashkata-na-nay-modernite-gradove.html", "text": "Призът за най-добра туристическа дестинация показва, че Кюстендил е на опашката на най-модерните градове. Това каза кметът на Кюстендил Петър Паунов, който прие приз, присъден на град Кюстендил за най-добра туристическа дестинация по време на церемонията по раздаването на Български туристически награди за 2018 г., предаде репортер на  Агенция „Фокус“ . \r\n„Благодарим, че са оценени нашите усилия и се радвам, че и ние сме на опашката на модерните дестинации. Радвам се, че можем да бъдем забелязани стъпка по стъпка, а не яростно, запазвайки традициите на добрата балнеология“, каза още Паунов. \r\nЦветилена СИМЕОНОВА", "date": "2018.09.29", "title": "Петър Пунов, кмет на Кюстендил: Призът за най-добра туристическа дестинация показва, че Кюстендил е на опашката на най-модерните градове"}
{"url": "http://www.focus-news.net/news/2018/09/29/2572684/zam-kmetat-na-sofiya-dots-todor-chobanov-rabotim-za-sazdavane-na-gama-ot-turisticheski-produkti-na-kitayski-ezik.html", "text": "Тази есен работим за създаване на гама от туристически продукти на китайски език. Това каза зам.-кметът на София по направление „Култура, образование, спорт и превенция на зависимости“ доц. Тодор Чобанов по време на церемонията по раздаването на Български туристически награди за 2018 г., предаде репортер на  Агенция „Фокус“ . \r\n„Китайският турист е един от най-желаните туристи в София, а и много от тях идват в столицата. За това свидетелства и фактът, че открихме и най-големия Китайски културен център“, каза Чобанов. „Много от държавите у нас се продават заради столицата си – тя свети най-силно. Природата на България е красива, но София продава – тя е интересна, вълнуваща“, каза още той и посочи, че в момента се работи и по развитието на програма за арт графити. \r\nЦветилена СИМЕОНОВА", "date": "2018.09.29", "title": "Зам.-кметът на София  доц. Тодор Чобанов: Работим за създаване на гама от туристически продукти на китайски език"}
{"url": "http://www.focus-news.net/news/2018/09/29/2572692/pazardzhik-ot-1-oktomvri-tsenata-na-gradskiya-bilet-stava-1-lev.html", "text": "От 1 октомври – понеделник, цената на билетите по градските автобусни линии в Пазарджик ще бъде 1,00 лв., съобщиха от дружеството  Обществен-превозвач . Корекцията се налага поради ред причини, сред които намаленият пътникопоток, увеличение на цените на горивата, нерентабилните линии и курсове, ръста на минималната работна заплата.  Независимо от динамичните икономически процеси в страната и силно намаления пътникопоток, дружеството успя до този момент да запази цената на билета за градски транспорт в размер на 0,80 лв. и години наред тя бе една от най-ниските в страната. Промяната обаче е наложителна, съобщават още от дружеството. От там уточняват, че се повишава и цената на абонаментните карти.", "date": "2018.09.29", "title": "Пазарджик: От 1 октомври цената на градския билет става 1 лев"}
{"url": "http://www.focus-news.net/news/2018/09/29/2572691/sport-levski-pobedi-tsska-s-10-v-esennoto-derbi.html", "text": "Левски победи ЦСКА с 1:0 в есенното дерби от десетия кръг на Първа лига. Голът падна в 30-ата минута след удар на Габриел Обертан в лявата греда, а топката се удари в гърба на плонжиралия вратар на ЦСКА Черниаускас и прекоси голлинията. \r\nПобедата изведе Левски на първо място в класирането с 25 точки, следван от ЦСКА с 22. Трети е шампионът Лудогорец с 20 точки, който от 20:00 часа приема отбора на Черно море.", "date": "2018.09.29", "title": "Спорт: Левски победи ЦСКА с 1:0 в есенното дерби"}
{"url": "http://www.focus-news.net/news/2018/09/29/2572694/the-hill-stiv-banan-prognozira-tristranna-nadprevara-na-prezidentskite-izbori-prez-2020-godina.html", "text": "Бившият главен стратег на предизборната кампания на Доналд Тръмп, Стив Банън прогнозира, че президентските избори през 2020 година могат да се превърнат в тристранна надпревара, пише американският вестник  The Hill . \r\nСпоред Банън надпреварата може да включва тристранна битка между президента Доналд Тръмп, клонящ към лявото сенатор като например Камала Харис и центристки кандидат, подобно на бившия кмет на Ню Йорк Майкъл Блумбърг или кандидата за сенатор в Юта (и бивш кандидат за президент) Мит Ромни. \r\n„Със сигурност имате Тръмп в дясно, един политик – може би Камала Хари или някой в ляво – и мисля, че Блумбърг или Ромни, или някой друг, ще се включи от центъра“, заяви Банън по време на телевизионно предаване. \r\n„Мисля, че ще бъде тристранна надпревара“, добави той. \r\nСпоред него сенатор Бърни Сандърс е можел да създаде подобна надпревара през 2016 година, но му е липсвало „безстрашието“ на един по-нетрадиционен кандидат като Майкъл Авенати. \r\nАвенати, който е адвокатът представящ актрисата във филми за възрастни Сторми Дейниълс в нейното дело срещу Тръмп, в последните седмици открито заяви, че ще започне президентска кампания за Демократическата партия, за да се изправи срещу настоящия държавен глава през 2020 година. \r\n„Ако Бърни Сандърс имаше и частица от безстрашието на Авенати, той щеше да бъде номинацията на демократите и ние щяхме да имаме много повече трудности да го победим“, твърди Банън. \r\n„Бърни няма безстрашие?“, запита водещият на предаването Бил Махър. \r\n„Не и като Авенати“, отговори Банън. „Той има безстрашие и е боец. Мисля, че той може да стигне много далеч, ако реши наистина да участва в изборите“.  Йонислав Дочев", "date": "2018.09.29", "title": "The Hill: Стив Банън прогнозира „тристранна надпревара“ на президентските избори през 2020 година"}
{"url": "http://www.focus-news.net/news/2018/09/29/2572693/nimh-utre-v-tsentralnite-i-iztochnite-chasti-na-yuzhna-balgariya-se-ochakvat-znachitelni-valezhi-ot-dazhd.html", "text": "Под влияние на преминаващ южно от България средиземноморски циклон, през нощта и утре ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Ще духа слаб, в Източна България – до умерен вятър от изток-североизток. Минималните температури ще са предимно между 7° и 12°, а максималните ще са от 16° - 18° на места в Северна България и до 10° - 12° в южните райони от страната. Атмосферното налягане ще се повиши и ще е по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев. \r\nПо Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 - 23°. \r\nВ планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра около 11°, на 2000 метра – около 5°.              \r\nПрез нощта срещу понеделник и в понеделник на много места в Централна и Източна България ще вали дъжд, а в крайните източни райони валежите ще са значителни. В Западна България валежите ще са на малко места и предимно слаби. Ще духа слаб до умерен източен вятър, в Източна България - временно силен, от изток-североизток. Температурите ще са с малък дневен ход, особено в местата с повече валежи. През следващите дни вероятността за валежи чувствително намалява. Облачността ще е разкъсана. Вятърът ще отслабне, в отделни райони временно и ще стихва. Дневните температури бързо ще се повишат.", "date": "2018.09.29", "title": "НИМХ: Утре в централните и източните части на Южна България се очакват значителни валежи от дъжд"}
{"url": "http://www.focus-news.net/news/2018/09/29/2572467/predstoyashti-sabitiya-v-stranata-za-29-septemvri-agentsiya-fokus.html", "text": "*** \r\nОт 17.00 до 19.00 часа в зала 10 на НДК ще се проведат Български туристически награди с участието на министъра на туризма Николина Ангелкова и кмета на София Йорданка Фандъкова. –  \r\n*** \r\nОт 10.00 часа на площада пред Община Габрово министърът на вътрешните работи Младен Маринов ще открие Национален конкурс „Пътен полицай на година“. \r\n*** \r\nВ хотел „Маринела“ ще се проведе Международното изложение „Световно образование“. \r\n*** \r\nОт 9.00 часа на старта на Боянското ханче ще бъде даден стартът на 15-ото юбилейно издание на Велорали DRAG Черни връх.  \r\n*** \r\nОт 11.00 часа на \"Позитано\" 20 ще се проведе Национален съвет на БСП. \r\n*** \r\nОт 11.00 часа в Институт „Конфуции“ към Софийския университет „Св. Климент Охридски“ (бул. „Александър Стамболийски“ 82 , вход откъм ул. „Опълченска“) ще се състои Световен ден на Институт „Конфуций“.  \r\n*** \r\nОт 11.00 часа в софийския квартал \"Владая\" пред паметника на \"Загиналите за България\" пред Народно читалище \"Светлина\" Негово преосвещенство Белоградчишкият епископ Поликарп ще отслужи заупокойна молитва в софийския квартал \"Владая\" по повод на 100 години от Владайското въстание. \r\n*** \r\nОт 11.30 часа ще се проведе първият спектакъл, с който Литературен клуб „Перото“ стартира серията детски инициативи в културното пространство. \r\n*** \r\nОт 12.00 часа във Fabrika 126 /бул. \"Мария Луиза\" №126/ ще се състои откриването на първото издание на мини-феста Free Spirit day 2018. \r\n*** \r\nОт 13.00 часа в Княжеската градина в София Карлсберг България организират кампания за насърчаване на разделното събиране на бирени опаковки и рециклирането им. \r\n*** \r\nОт 17.00 часа до 21.00 часа в НДК и в Парка около сградата ще се състои събитието „НДК 360“.  \r\n*** \r\nОт 19.00 часа в Софийската опера и балет Осемнадесетият международен майсторски клас на Райна Кабаиванска, организиран от Нов български университет, ще завърши с голям Галаконцерт.  \r\n*** \r\nОт 20.00 часа в Зала 1 на НДК ще се състои „Шоуто на ABBA“. \r\n*** \r\nОт 10.00 часа на площадката пред  Метошкия храм „Свети Георги“ е сборният пункт за пешеходен поход до екопътеката „Кутра“ по повод Световния ден на туризма. \r\n*** \r\nОт 10.00 часа в Банско ще се проведе състезанието Three mountains hard enduro Bansko. \r\n*** \r\nОт 10.00 часа в Спортен интернат „Пирин“ ще бъде открито състезание по лека атлетика.  \r\n*** \r\nОт 11.00 часа до 15.00 часа на Пантеона ще се проведе Кампания „Новите шампиони“, която ще започне с открити уроци по тенис на корт.  \r\n*** \r\nОт 10.00 часа от последната спирка на автобусна линия №31 Община Варна и Българската асоциация „Спорт за всички“ организират пешеходна разходка, с която градът ще се включи в Световния ден на ходенето. \r\n*** \r\nОт 10.00 часа в Яхт клуба на Морска гара ще се проведе Празник на водните спортове.  \r\n*** \r\nМежду 10.00 и 11.00 часа Сдружение „Аз вярвам и помагам“ организира мащабно събитие за събиране на пластмасови капачки във Варна пред Катедралния храм „Св. Успение Богородично“.  \r\n*** \r\nОт 11.00 часа ще се състои официалното откриване на новата учебна 2018/2019 г. в ЦПЛР - Общински детски комплекс-Варна. \r\n*** \r\nОт 11.00 часа в Конферентната зала на хотел „Модус“ на ул. ,,Стефан Стамболов” № 46 ще се проведе среща – дискусия на тема: „Бременност с диабет, мисията е възможна“.  \r\n*** \r\nОт 12.00 часа на Пазара в търговско-развлекателния център на Мол Варна ЕАД ще бъде отбелязан четвъртият рожден ден на Фермерския пазар.  \r\n***  \r\nОт 10.00 часа в парк „Ксилифор“ ще започне Спортно-туристически празник „Движи се и победи- есен 2018“.  \r\n***  \r\nОт 11.00 часа в НЧ „Искра“ ще започне представление на куклен театър „Весел“ „Приказка за Ох!“.  \r\n***  \r\nОт 17.00 часа Зала 302 на Община Велико Търново ще се проведе среща с журито на конкурс „Сребърна Янтра“.  \r\n***  \r\nОт 18.00 часа на крепостта Трапезица ще бъде представен спектакъла „12-та нощ“ от У. Шекспир – премиера, адаптиран спектакъл на открито на режисьора Валерия Вълчева.  \r\n***  \r\nВ  РБ „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nОт 10.00 часа пред „Паметник на съпротивата” ще се проведе инициатива по повод Световния ден на ходенето.  \r\n*** \r\nОт 14.30 часа в Гранично полицейско управление - Видин кметът Огнян Ценков ще присъства на Петия Национален събор \"Граничарите на България\". От 17.00 ч. събитието ще продължи с тържествен концерт в Общински драматичен театър \"Вида\". \r\n*** \r\nОт 09.30 часа в парк „Детски кът“ ще се проведе „Фамилатлон в Горна Оряховица” , а от 15.00 часа ще започне състезанието „Моята България“ – знания, забавление и спорт за цялото семейство.  \r\n***   \r\nОт 11.00 часа в малката зала на Община Карлово ще се проведе заключителна пресконференция по проект „Благоустроена градска среда на град Карлово“. От 12.00 часа ще бъде открита новата пешеходна зона по ул. „Водопад” и благоустроените обекти в централната част на град Карлово. \r\n*** \r\nОт 10.30 часа в градинката пред паметника на загиналите в Балканските войни и Първа световна война ще бъдат открити паметни плочи. \r\n*** \r\n9.30 часа в спортната зала на СКТМ \"Родопи\" ще се проведе Национален турнир по тенис на маса \"Млад олимпиец\" за купата на България.  \r\n*** \r\nОт 11.00 часа в Гигинския манастир „Св. св. Козма и Дамян“ ще бъде отслужена  \r\nпанихида по случай 1 година от кончината на архиманрит Теофан. \r\n*** \r\nОт 12.00 часа в книжарница „Хеликон“ (ул. „Васил Левски“ 161) YouTube звездите Павел Колев и Ицака ще представят дебютната си книга „Играчи: Книгата“. \r\n*** \r\nОт 10.00 часа на Младежкия център край Гребната база ще се проведе фестивал на спорта и изкуствата. \r\n*** \r\nВ 10.00 часа на площадката пред Метошкия храм „Св. Георги“ ще бъде сборният пункт за желаещите да се включат в туристическия поход и във велоразходката, организирани по повод Световния ден на туризма. \r\n*** \r\nОт 20.00 до 24.00 часа в Чинарената гора, в село Белащица ще бъде представена интерактивна светлинно-звукова инсталация, като част от програмата на Европейска столица на културата - Пловдив 2019. \r\n***   \r\nПредседателят на Парламентарната група на ГЕРБ и зам.-председател на партията Цветан Цветанов ще посети Свищов. От 11.00 часа, заедно с кмета на Свищов Генчо Генчев и председателя на Общинския съвет д-р Кристиян Кирилов, Цветанов ще посети МБАЛ „Д-р Димитър Павлович“.  В 11.45 часа Цветан Цветанов ще посети свищовския манастир „Покров Богородичен“. В 12.30 часа председателят на ПГ на ГЕРБ ще пристигне в село Хаджидимитрово, където ще се срещне с местни жители. В 15.30 часа зам.-председателят на ГЕРБ ще посети с. Ореш. \r\n*** \r\nОт 20.00 часа на площад „Алеко” продължават празничните прояви по случай „Свищовски лозници“. Концерт на сръбската певица Неда Украден и нейният бенд. \r\n*** \r\nОт 11.00 часа в дирекцията на Природен парк „Сините камъни“ ще бъде отбелязана Международната нощ на прилепите. \r\n*** \r\nОт 9.00 часа в с. Яворово ще се проведе Първи национален фолклорен и кулинарен събор „С гозбите на баба“. \r\n*** \r\nОт 10.00 часа в спортна зала „Иван Вазов“ ще се състои турнир по тенис на маса.  \r\n*** \r\nОт 10.30 часа в парк „Артилерийски“ ще се проведе национален фолклорен танцов фестивал на любителски формации „В сърцето на Тракия“.  \r\n*** \r\nОт 13.00 часа пред заслон „Кончето“ ще се състои тържествено откриване на ремонтирания туристически сезон.  \r\n*** \r\nОт 11.30 часа на пл. „Сава Младенов\" ще се проведе Фолклорна програма с участието на Христо Косашки и танцов състав в рамките на Традиционния панаир на Тетевен-2018г. От 16.30 часа ще се състои Шоуто на Барбароните и приятели, а от 20.00 часа - концерт на Тони Димитрова. От 21.00 часа е предвидена Празнична заря. \r\n*** \r\nОт 11.00 часа на откритата сцена на пл. „Освобождение“ ще се състои концерт на  концерт на Държавна филхармония-Шумен и ГДО „М. Биков“.    \r\n***   \r\nОт 15.30 часа от Руски паметник до Военния клуб ще премине Карнавално дефиле.", "date": "2018.09.29", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2018/09/29/2572468/pregled-na-osnovnite-temi-v-svetovniya-pechat-agentsiya-fokus.html", "text": "Турция се готви да посрещне първия ураган в съвременната си история. Според електронното издание на вестник  Hurriyet  стихията се очаква да удари западните турски брегове на 30 септември.  \r\nТропическата буря, формирала се в централните части на Средиземно море, се очаква да набере скорост и да се придвижи на изток. \r\nД-р Мурат Гюндюз от Университет „Докуз Ейлюл“ (Университет „Девети септември“) в Измир е обявил пред местните медии, че на 28 септември медиканът ще се превърне в ураган и в края на седмицата ще се насочи към Гърция и Турция. Очаква се ветровете, които стихията ще донесе, да се движат със скорост 180 км/ч над Гърция, след което ще се забавят до 75-120 км/ч при достигането си на западните брегове на Турция. Очакват се да паднат дъждове с обем от 75 л/кв.м. \r\n„Ураганът ще достигне до Измир на 30 септември вечерта или на 1 сутринта. Нашите предвиждания са да засегне територията на юг от Измир до Анталия”, поясни Гюндюз.  На журналистите той обясни, че медиканът е „много рядко явление“ и това е първият ураган в съвременната история на страната. В последните няколко века са регистрирани само няколко подобни природни явления. „В европейските страни няма официални агенции, които да наблюдават и контролират ураганите. Заради промените в климата се очаква да зачестят в бъдеще, ще имаме нужда от подобни институти”, предупреди Гюндюз.   \r\n„Няма място за страх или безпокойство, но трябва да вземем предпазни мерки“, предупреди изследователят.  \r\n***  Версията на изтребителя F-35В за морската пехота бе използвана за първата си бойна операция в небето над Афганистан, съобщава американското издание  The Washington Times , като подчертава, че тя бележи ключов оперативен етап за следващото поколение бойни самолети. \r\nСъгласно представената информация, изтребителят е изпълнил успешно въздушна атака срещу вражески цели в Афганистан в подкрепа на „наземна операциите по прочистване“.  \r\n„Ударите бяха определени като успешни от командващия наземните сили\", разкриват източници на изданието, запознати с проведената операция.  \r\nОстава неясно къде точно в Афганистан е проведената мисията, но се уточнява, че машината е вдигната във въздуха от военновъздушна база, разположена на територията на САЩ. Изтребителят е бил задействан за подпомагане по въздух на силите, участващи в операция, наречена Freedom’s Sentinel. \r\n„F-35B е значително подобрение на военновъздушния капацитет, на оперативната гъвкавост и на тактическото надмощие\", подчерта началникът на командването на Военноморските сили на САЩ вицеадмирал Скот Стърни. \r\nF-35B е проектиран да излита и да каца вертикално на борда на военните кораби на САЩ, проектирани за употреба в сурови условия. Машината е предназначена да замени военния флот от AV-8B Harrier Jump Jets, първоначално въведени в експлоатация през 60-те години на миналия век. \r\n***  Повече от 10 хил. палестинци устроиха безредици на пет различни места по границата на Ивицата Газа, съобщава вестник  The Jerusalem Post , като се позовава на информация от Израелските отбранителни сили.  \r\nСъгласно разпространените данни, палестинците са запалили гуми, хвърляли са камъни и коктейли „Молотов“ срещу израелските войници, разположени по границата. Срещу тях са хвърлени и гранати, поясни говорител на Израелските отбранителни сили. В отговор е нанесен удар с дрон в северната част на Ивицата Газа.  \r\nМеждувременно от Министерството на здравеопазването в Рамала съобщиха за 14-годишен палестинец, който е прострелян и загинал от израелски снайперист. Уточнява се, че има още две жертви от палестински произход.  \r\nПротестите в петък, наричани „Марш на завръщането“, се организират всяка седмица, след като президентът на САЩ Доналд Тръмп обяви, че посолството на САЩ в Израел ще бъде преместено от Тел Авив в Ерусалим. \r\n*** Нарастващият търговски дефицит показва, че САЩ вредят сами на себе си, пише китайското англоезично издание  Global Times . Агенция \"Фокус\" публикува материала без редакторска намеса. \r\nДанните, публикувани от американското министерство на търговията, показват, че поради спада на износа на хранителни продукти, индустриални стоки и автомобили, дефицитът на международната търговия на страната се е увеличил до 75,8 млрд. долара през август - рекорд за последните шест месеца. Медиите по целия свят смятат, че ескалиращата  търговска война на президента на САЩ Доналд Тръмп дърпа надолу  икономиката на САЩ. \r\nПо-големият дефицит кара радикалните политици на Вашингтон да се чувстват странно, пише изданието. Митата не спират нарастващия търговски дефицит и Белият дом изпитва по-голям натиск за своето неразбиране на характера и последиците от тези мита. \r\nХуо Джангуо, изследовател в Китайската академия за международно търговско и икономическо сътрудничество, заяви пред  вестника, че един по-силен американски долар е допринесъл за около 30% от дефицита, а възстановяването на икономиката в САЩ е достигнало до 40%. Търговската война формира останалите 30%. \r\nJPMorgan Chase & Co намали оценките  за ръста на БВП за третото тримесечие след пускането на данните в четвъртък. Европейската централна банка също заяви, че САЩ ще загубят най-много, ако започне търговска война с други страни, оценявайки, че ръстът на САЩ ще бъде намален с повече от 2 процентни пункта. \r\nНепрекъснато задълбочаващите се дефицити през юли и август служат като знак за отхвърляне на радикалната търговска политика на САЩ. Вашингтон очевидно очакваше, че Китай не може да понесе натиска на търговска война. Радваше се, че китайският фондов пазар потъва, вярвайки, че американската победа  се вижда. Но американските експерти изобщо не познават Китай. \r\nКитай вече беше подготвен за най-лошото. Китай върви към едно по-добро бъдеще. Сега САЩ са изправени пред предизвикателство. Вашингтон обеща на американския народ, че търговската война ще бъде огромна победа, но това не е реалистично. \r\nНе мислим, че Вашингтон ще промени своята политика поради данни от два месеца. Ще отнеме повече време, повече признаци на икономически спад и по-противоположни възгледи за Белия дом, за да промени своето отношение. Но законите на икономиката са по-надеждни. Търговската война е война на износване, в която и двете страни губят. Китай плаща цената си, но САЩ плащат повече, пише изданието. \r\nВашингтон разбира погрешно характера на търговския дефицит. Администрацията на Тръмп не казва на хората истината за търговската война и подценява последствията. \r\nВъпреки че Китай не желае търговска война, Пекин остава спокоен, когато се налага, и се опитва да сведе до минимум загубите. Отношението на Китай ще издържи на изпитанието на времето.", "date": "2018.09.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/29/2572729/tass-okolo-14-hilyadi-vzeha-uchastie-v-demonstratsiya-protiv-rasizma-v-hamburg.html", "text": "Около 14 хиляди души излязоха по улиците в събота в Хамбург, Германия, да вземат участие в демонстрация под надслов \"Заедно срещу расизма\". В същото време организаторите очакваха да участват в кампанията около 30-35 000 души, пише немският вестник   Die Zeit , цитиран от  TACC . \r\nСпоред изданието повече от 450 обществени организации са подкрепили демонстрацията. Демонстрантите поискаха да се забрани депортирането на имигранти от Германия, да се гарантира безопасността на миграционни пътища, както и на правото на защита и подслон за бежанците. Протестиращите също така подчертаха необходимостта от оставката на министъра на вътрешните работи на Германия, Хорст Зеехофер, както и разпускане на Федералната служба за защита на Конституцията (действаща като контраразузнаване). \r\nНапоследък  правителството е остро критикувано  в светлината на събитията в град Кемниц, където мигранти убиха местен жител. Това предизвика масови митинги на ксенофоби и скандал с бившия шеф на разузнаването Ханс-Георг Маасен, който се е срещал с представители на дясната популистка партия \"Алтернативи за Германия \"и им давал съвети как да избегнат проблеми със закона поради своята антимигрантска реторика.  Юлиян Марков", "date": "2018.09.29", "title": "ТАСС: Около 14 хиляди взеха участие в демонстрация против расизма в Хамбург"}
{"url": "http://www.focus-news.net/news/2018/09/29/2572471/haaretz-rusiya-pokaza-na-tseliya-svyat-kak-tryabva-da-se-govori-s-izrael-s-ezika-na-silata.html", "text": "Русия показа на целия свят как трябва да се говори с Израел с езика на силата, пише Гедеон Леви в мнение изразено в израелския вестник  Haaretz . \r\n\"Най-накрая, някой показа на Израел границите на разрешеното\" , пише  Гедеон Леви. \r\nТой твърди, че Израел започва да променя нещо само когато е необходимо да плати за действията си. Въздушните сили на еврейската държава \"ще мислят два пъти, а може би дори още много,\" преди следващото бомбардиране на обекти в Сирия \", за което никой не знае колко е важно и необходимо,\" пише авторът. Според него Израел вярва, че \"той може да се държи в региона по свое усмотрение, без да плаща никаква цена за това в името на реални или въображаеми интереси в областта на сигурността\". Ето защо Тел Авив се нуждае от това \"не\", което веднага \"го връща на истинския му размер\", посочва той. \r\nСпоред Леви наскоро Израел, особено при администрацията на Доналд Тръмп в САЩ, започна да чувства \"нездравословна и развращаваща подкрепа\", изразяваща се по-специално в прехвърлянето на посолството на САЩ от Тел Авив в Йерусалим и в отказа на Вашингтон да финансира Агенцията на ООН за подпомагане и работа на палестинските бежанци в Близкия изток (UNRWA). Той отбелязва, че \"червените флагове\" от страна на Руската федерация \"могат малко да успокоят опиянението с власт, което обхвана Израел през последните години\" и това може да се окаже \"много по-полезно от безразсъдната подкрепа на настоящите и предишните администрации на САЩ\", завършва Леви.  Юлиян Марков", "date": "2018.09.29", "title": "Haaretz: Русия показа на целия свят как трябва да се говори с Израел с езика на силата"}
{"url": "http://www.focus-news.net/news/2018/09/29/2572472/ria-novosti-rusiya-e-zapochnala-dostavkite-na-zenitno-raketnite-kompleksi-s-300-za-siriya.html", "text": "Русия е започнала доставките на зенитно-ракетните комплекси С-300 за Сирия, съобщи на пресконференция в Ню Йорк след изказването си пред 73-ата сесия на Общото събрание на ООН руският външен министър Сергей Лавров, цитиран от  РИА Новости . \r\nВ понеделник министърът на отбраната Сергей Шойгу каза, че Русия ще достави комплекси С-300 на Сирия в рамките на две седмици. Той отбеляза, че подобно решение значително ще засили бойните способности на Сирийската арабска република. \r\nРъководителят на отбранителното министерство припомни, че преди няколко години Москва е спряла доставките на С-300 за Дамаск, но сега ситуацията се е променила. Той също така подчерта, че Русия е принудена да предприеме адекватни мерки заради действията на Израел, довели до свалянето  на Ил-20. \r\nКремъл отбеляза, че доставките на С-300 не са насочени срещу трети страни, а се основават само от желанието да се защитят руските военни в Сирия. \r\nРуското външно министерство изрази увереност, че системите за противовъздушна отбрана могат да затворят сирийското въздушно пространство там, където е необходимо. Сирийското Министерство на външните работи, на свой ред, високо оцени решението на Русия да предостави С-300.  Юлиян Марков", "date": "2018.09.29", "title": "РИА Новости: Русия е започнала доставките на зенитно-ракетните комплекси С-300 за Сирия"}
{"url": "http://www.focus-news.net/news/2018/09/29/2572690/afp-severna-koreya-napadna-sasht-pred-oon-zaradi-sanktsiite.html", "text": "Министърът на външните работи на Северна Корея И Йон-хо обвини САЩ за това, че възпрепятстват мирните усилия на Корейския полуостров със своето настояване за налагане на тежки икономически санкции срещу страната му, предава  AFP . \r\nОбръщайки се пред Общото събрание на ООН, И заяви, „Настоящият застой е заради САЩ, и тяхното разчитане на принудителни мерки, които са смъртоносни за изграждането на доверие“.  Йонислав Дочев", "date": "2018.09.29", "title": "AFP: Северна Корея нападна САЩ пред ООН заради санкциите"}
{"url": "http://www.focus-news.net/news/2018/09/29/2572473/interfaks-izrael-i-rusiya-shte-poddarzhat-kanal-za-svrazka-za-predotvratyavane-na-konflikti.html", "text": "Израел гарантира на Руската федерация запазването на канала за избягване на конфликти подобен на този, установен със Съединените щати, каза руският външен министър Сергей Лавров на пресконференция в Ню Йорк след изказването му пред 73-ата сесия на Общото събрание на ООН, цитиран от  Интерфакс . \r\n\"Израел ни е гарантирал многократно, че те ще поддържат с нас\" канала за избягване на конфликти \", какъвто  имаме със Съединените щати. Това е, което сега искаме от Израел\", каза Лавров на пресконференция след реч пред Общото събрание на ООН. \r\n\"Когато Израел изрази загриженост, че иранските и про-иранските части са на практика на линията на разделение в Голанските възвишения, ние постигнахме разбиране\", каза Лавров. \r\nВ средата на септември отношенията между Русия и Израел бяха тествани, когато сирийска противовъздушна ракета свали руски разузнавателен самолет. Руското министерство на отбраната обвини за инцидента пилота на израелски самолет F-16, който с маневрата си е изложил на ударите руският самолет.  Юлиян Марков", "date": "2018.09.29", "title": "Интерфакс: Израел и Русия ще поддържат канал за свръзка за предотвратяване на конфликти"}
{"url": "http://www.focus-news.net/news/2018/09/29/2572470/sergey-lavrov-rusiya-obsazhda-sas-sasht-prekratyavane-na-tyahnoto-voenno-prisastvie-v-siriya.html", "text": "Москва обсъжда със САЩ прекратяването на тяхното  военно присъствие в Сирия, заяви в петък руският външен министър Сергей Лавров на пресконференция за резултатите от участието в седмицата на високо равнище на 73-та сесия на Общото събрание на ООН, цитиран от  TACC . \r\n\"Сега водим разговори  с американците това незаконно военно присъствие да бъде прекратено\", каза той. \r\nЛавров припомни, че Съединените щати едностранно са създали зона в южната част на Сирия около град Ат-Танф. \"Вътре в тази област е бежанския лагер Ал-Рукбан, където условията  са ужасяващи. В този кръг, което американците са разчертали  около Ат-Танф, намират подслон терористи.Това е добре известно, ...\" - подчерта той. \r\nСъединените щати понастоящем контролират част от територията в северната част на Сирия, на източния бряг на река Ефрат, където подкрепят \"Силите на демократичната Сирия\", състояща се предимно от кюрди. Американските военни също така поддържат присъствие в югоизточната част на страната, където са изградили база в района на селището Ат-Танф.  Юлиян Марков", "date": "2018.09.29", "title": "Сергей Лавров: Русия обсъжда със САЩ прекратяване на тяхното военно присъствие в Сирия"}
{"url": "http://www.focus-news.net/news/2018/09/29/2572475/ustroystveniyat-plan-na-priroden-park-vitosha-shte-bade-promenen-za-se-modernizirat-liftovete-obzor.html", "text": "Изпълнителният директор на „Витоша ски“ АД Костадин Костадинов покани представители на Министерски съвет и Столична община да направят проверка на Драгалевския лифт. По време на инспекцията  вицепремиерът Валери Симеонов  посочи, че ще продължи да работи по казуса със спортните съоръжения на Витоша чрез промяна на Плана за управление с решение на Министерски съвет и съответно промяна в Закона за горите. Той изтъкна, че това е единственият вариант, с който съоръженията могат да бъдат подменени. Симеонов отбеляза, че Драгалевският лифт е едно от най-старите действащи съоръжения и е сред реликвите на Балканите и Европа. След огледа той коментира пред журналисти, че за пореден път се е убедил, че лифтът се нуждае от подмяна и е крайно време България да спре да допуска „зелено“ робство.  \r\nСпоред   министъра на околната среда и водите Нено Димов  действащият план за управление на Природен парк „Витоша“ не позволява да бъде направена, каквато и да е промяна на съоръженията. По думите му, за да се стигне до реформи, първата стъпка е да бъде инициирано към Министерството на околната среда и водите желание от Столична община или Министерството на спорта за промяна на парк „Витоша“. Той уточни, че тази промяна трябва да мине през съответната процедура и експерти да се произнесат, защото в момента не може да се направи никаква стъпка. Пред журналисти, той обясни, че конкретната промяна, която се иска е разрешение на строителството, за да може да се промени ситуацията в парка. Нено Димов каза, че преди една година е имало работна група, която е започнала процедурата, но в течение на времето, тя е била оттеглена от вносителя. Според председателя на Столичния общински съвет (СОС)  Елен Герджиков  промяната на Плана за управление на „Природен парк Витоша“ е подготвена и се очаква всеки момент да бъде внесена. Процедурата се изготвя от работна група от Министерството на спорта, Министерството на околната среда и водите и Министерството на земеделието.  \r\nПо време на проверката  Радослав Пеев  от „Витоша ски“ АД каза, че дружеството има намерение и желанието от 10 години да инвестира в промяна на съоръженията. Според него под влияние на едни или други хора това не се случва. Той каза, че Планът за управление на Природен парк „Витоша“ е трябвало да бъде валиден до 2014 г., а той е действащ и до днешна дата. Радославов обясни още, че ако държавата има воля за една година би могла да премине през всички процедури и след две години реално да започне самия строеж.  \r\nПо рано през деня изпълнителният директор на „Витоша ски“ АД  Костадин Костадинов  каза за  Агенция „Фокус“ , че е необходимо да се извършат промени в парка, защото иначе е застрашен целият екологичен транспорт на София. Според него отговорните хора от правителството трябва да разберат, че съоръженията са в лошо състояние, и е изключително трудна тяхната поддръжка.  \r\nДаяна ДЮЛГЕРОВА", "date": "2018.09.29", "title": "Устройственият план на Природен парк „Витоша“ ще бъде променен, за се модернизират лифтовете (ОБЗОР)"}
{"url": "http://www.focus-news.net/news/2018/09/29/2572476/the-guardian-grupi-v-sasht-sabirat-milioni-za-dareniya-za-desni-mozachni-trastove-vav-velikobritaniya.html", "text": "Групи в САЩ събират милиони за дарения за десни „мозъчни тръстове“ във Великобритания, пише британският вестник  The Guardian . \r\nМилиони долари са били събрани от анонимни американски донори в подкрепа на британските десни организации, които са сред най-изявените в дебата за Брекзит. Анализът на вестника установи, че от 2008 г. насам тези американски субекти са направили дарения на  стойност 5,6 милиона долара. Не е ясно колко от парите, набрани от американските субекти, се предават на британските организации поради секретността, заобикаляща тези дарения. \r\nИнститутът за икономически дела (IEA), Институтът \"Адам Смит\", „Борса за политика“ и Институтът \"Легатум\" са получили  финансова подкрепа от поддръжниците на САЩ по тази схема. \r\nОповестяването кара въпросните организации  да се изправят пред въпроса дали богатите американци имат неправомерно влияние в британската политика, особено върху формата, която прие Брекзит. \r\nВеликобритания е един от най-силните защитници на радикалните споразумения за свободна търговия с понижено регулиране - позиции, които биха могли да помогнат на големите американски компании, които са се противопоставили на по-строгите европейски регулации след финансовата криза през 2008 г. \r\nТе имат политика да не разкриват донорите си, като твърдят, че зачитат правото на лицата, които подкрепят неприкосновеността на личния живот, освен ако поддръжниците не желаят друго. Критиците казват, че липсата на прозрачност позволява на анонимните донори да повлияят на политическия дебат. \r\nБлаготворителният статут на „мозъчните тръстове“ изисква от тях да останат непартийни и всички те настояват, че не са взели отношение дали Великобритания трябва да напусне ЕС. Въпреки това, те са публикували или са допринесли за политически документи, които защитават сделката за Брекзит, която прекъсва контрола на  европейските регламенти. \r\nИнститутът \"Адам Смит\" и Институтът \"Легатум\" са част от мрежата \"Атлас\", която казва, че свързва \"глобалната мрежа на повече от 475 организации в свободния пазар в над 90 страни с идеите и ресурсите, необходими за напредъка за каузата на свободата\". \r\nIEA бе доста забележим  в дебата за Брекзит. Американската организация „Американскит приятели на IEA, е събрала най-малко 1,69 млн. долара през последното десетилетие. \r\nАмериканският адвокат и лобист Шенкър Сингъм е работил в \"Легатум\", където е казал, че е помогнал на Борис Джонсън и Майкъл Гоув да изготвят писмо до премиера, настояващо за твърд Брекзит. \r\n„Легатум“ бе принуден от Комисията по благотворителност да оттегли един от своите доклади за Брекзит, след като се е установило, че е твърде партийно обвързан и нарушава благотворителния статут на мозъчните тръстове. \r\n„Легатум“ отказа да каже за какво точно се използват парите на САЩ, но настоя, че е спазил правилата, регулиращи благотворителността в САЩ и Великобритания. \"Ние сме глобален мозъчен тръст, ангажиран да създава пътища от бедност към просперитет. Ето защо не е изненадващо, че нашата работа има някои глобални привърженици \", каза говорител на организацията. \r\nСингъм заяви тази година, че е подкрепен от тригодишна субсидия от 1.1 млн. долара от американската либерална и религиозна  фондация \"Темпълтън\". Не е ясно по какъв начин, ако има такъв, тези парични средства се канализират. \r\nИнститутът \"Адам Смит\" е събрал 1,4 милиона долара от американските донори от 2008 година. Този месец той се е свързал с друг британски мозъчен тръст, Инициативата за свободна търговия и американски либертариански такъв, за да стартира план за споразумение за свободна търговия между Великобритания и САЩ. \r\nПроектът призова за отваряне на британската здравна система  за конкуренцията от американските здравни компании и премахване на нормите  на ЕС, които осигуряват по-високи стандарти за опазване на околната среда и потребителите, отколкото в САЩ. \r\n„Борста за политика“ отказа да каже за какво се използват парите на САЩ. Говорителят каза: \"Решението на дарителя да остане анонимен не дава право на проверки за конкретни изследователски проекти или редакционен контрол или вето върху съдържанието на нашата работа\".  Юлиян Марков", "date": "2018.09.29", "title": "The Guardian: Групи в САЩ събират милиони за дарения за десни „мозъчни тръстове“ във Великобритания"}
{"url": "http://www.focus-news.net/news/2018/09/29/2572477/the-independent-zabavyaneto-na-imigratsionni-vizi-darzhi-hilyadi-v-neizvestnost-za-poveche-ot-godina.html", "text": "Забавянето на имиграционни визи държи хиляди в неизвестност за повече от година, пише британският вестник  The Independent . \r\nБроят на хората, които чакат по-дълго време, отколкото е стандартния срок на британското Министерство на вътрешните работи за обработка на имиграционните искания, е нараснал въпреки значителния спад на случаите, разкрива The Independent. \r\nПравителството е обвинено в това, че оставя хиляди хора в състояние на безпомощност, тъй като цифрите показват, че делът на британските заявления за пребиваване, чието разглеждане  отнема повече от шест месеца, за да бъде разрешен, почти се е удвоил за три години. \r\nХората, които са живели в Обединеното кралство повече от десетилетие, казват, че са стигнали до самоубийство поради закъсненията, не могат да посещават умиращи роднини или да кандидатстват за работа, тъй като Министерството на вътрешните работи запазва паспортите им по време на целия процес. \r\nАдвокати и политици нарекоха закъсненията при вземането на решения за оставане за  неопределено време \"неприемливи\" и заявиха, че времето на чакане се е увеличило, въпреки спада в заявленията, като предполагат, че това е един от начините за отблъскване на мигрантите. \r\nДанните, получени от вестника чрез искане за свобода на информацията, разкриват, че повече от един от всеки 10 кандидати - в размер на 8,210 души - чакаха по-дълго от определения шестмесечен стандартен срок за обслужване на клиенти на вътрешното министерство, преди да получат решение през 2017 г., в сравнение с 6% - или 5 627 - през 2014 г. \r\nТова е въпреки факта, че броят на обработените заявления намалява с една пета през същия период, от 95 651 на 74 952. \r\nОт вътрешното министерство заявиха, че поради \"сложната природа\" на някои молби са налице \"случайни\" закъснения и заявиха, че кандидатите могат да получат своите паспорти \"ако изберат да оттеглят заявлението си за виза\". \r\nГоворител на Министерството заяви: \"Макар че изглежда, че малък брой случаи са изчакали значително време, за да бъдат решени случаите им, реалността е, че това са извънредни случаи, причинени от грешки в данните и от начина, по който нашата система регистрира приложения. Не е вярно да се каже, че някой е чакал повече от 20 години, за да се вземе решение за молбата му. \r\n\"Ние решаваме 99,5% от случаите в рамките на стандарта за услуги, за да дадем решения за оставане за неопределено време, които представляват по-голямата част от тези случаи. \r\n\"Въпреки това случаите на имиграция могат да бъдат сложни и обществеността би очаквала, че когато предоставяме на човек правото да остане в Обединеното кралство за неопределено време, ние строго проверяваме предоставената информация; в резултат на това някои искания могат да отнемат повече време от останалите,“ заявяват от Министерството.  Юлиян Марков", "date": "2018.09.29", "title": "The Independent: Забавянето на имиграционни визи държи хиляди в неизвестност за повече от година"}
{"url": "http://www.focus-news.net/news/2018/09/29/2572695/plovdiv-kmetat-na-zh-k-trakiya-kostadin-dimitrov-dade-start-na-retro-rali-rodopi.html", "text": "Кметът на ж.к. „Тракия” Костадин Димитров даде старт на емблематичното ретро рали „Родопи“. Това съобщиха за  Радио „Фокус“-Пловдив  от Общината. Над 40 атрактивни автомобила потеглиха от паркинга пред многофункционалната зала „Колодрума”. Те ще изминат трасе с обща дължина 340 километра. То е разпределено в два етапа, четири часови контроли със зададено време за преминаване, шест изпитания за преминаване с точно определена скорост, всички валидни за крайното класиране. \r\n„Изключително ми е приятно да подкрепя това прекрасно събитие. Пожелавам ви емоционално състезание, успешно и безаварийно шофиране”, заяви при откриването на ралито кметът на „Тракия” Костадин Димитров и изрази впечатлението си от уникалните автомобили, които стартираха от Пловдив. \r\nСъстезанието ще се проведе в рамките на два дни – 29-ти и 30-ти септември 2018 г. Маршрутът, по който ще преминат ретро автомобилите, е: Етап 1: Пловдив-Хасковски минерални бани-Кърджали-Ардино-Пампорово и Етап 2: Пампорово-Девин-Кричим-Пловдив. \r\nРетро рали „Родопи” е кръг от националния ретро класик шампионат с коефициент 4. Организатор е Автомобилен спортен клуб Ретро – Пловдив.", "date": "2018.09.29", "title": "Пловдив: Кметът на ж. к. „Тракия” Костадин Димитров даде старт на ретро рали „Родопи“"}
{"url": "http://www.focus-news.net/news/2018/09/29/2572478/futbol-herta-berlin-pobedi-bayern-myunhen-s-20-v-parvi-mach-ot-shestiya-krag-na-bundesligata.html", "text": "Футбол: Херта Берлин победи Байерн Мюнхен с 2:0 в първи мач от шестия кръг на Бундеслигата. Головете отбелязаха Ведад Ибишевич в 23-ата минута и Ондржей Дуда в 44-ата минута. Това е първа загуба на баварския гранд този сезон и макар, че запази първата позиция във временното класиране Херта зае второто място със същия точков актив, но по-лоша голова разлика. В събота ще се изиграят още шест мача от този кръг, а в неделя последните два.", "date": "2018.09.29", "title": "Футбол: Херта Берлин победи Байерн Мюнхен с 2:0 в първи мач от шестия кръг на Бундеслигата"}
{"url": "http://www.focus-news.net/news/2018/09/29/2572480/voleybol-polsha-e-posledniyat-polufinalist-na-svetovnoto-parvenstvo-po-voleybol-italiya-otpadna.html", "text": "Волейбол: Полша е последният полуфиналист на Световното първенство по волейбол и продължава засега да защитава титлата си, а домакинът Италия отпадна след трудна победа над полския тим с 3:2 (14-25, 25-21, 18-25, 25-17, 15-11), но поляците взеха най-важния първи гейм с убедителното 25-14, а италианската победа се оказа без значение. Така станаха ясни полуфиналните двубои в съботния ден. В тях от 18.00 ч. българско време Бразилия среща Сърбия, а от 22.15 Полша ще играе със САЩ за място на финала.", "date": "2018.09.29", "title": "Волейбол: Полша е последният полуфиналист на Световното първенство по волейбол, Италия отпадна"}
{"url": "http://www.focus-news.net/news/2018/09/29/2572474/mkd-v-bryuksel-se-provede-sreshta-na-makedonskiyat-ministar-na-pravosadieto-i-evrokomisar-vera-yurova.html", "text": "Министърът на правосъдието на Македония Рената Десковска проведе среща с Вера Юрова -еврокомисар по правосъдието, правата на потребителите и равенството между половете в Европейския съюз, пише македонското електронно издание “МКД“ . \r\nМакедонският министър на правосъдието е посочила  че Македония преминава през процес на сериозни реформи в областта на съдебната система и прокуратурата, както и борбата срещу корупцията, съобщават от правителствената пресслужба, цитирани от „МКД“. \r\n\"Започнахме скрининг и за нас е много важно да покажем  осезаеми резултати, защото знаем, че Глава 23 се отваря първо, и защото нямаме друга алтернатива освен ЕС\", е изтъкнала Десковска по време на срещата. \r\nВ правителственото съобщение се добавя и че еврокомисар Вера Юрова се е интересувала и за динамиката на изпълнението на програмата за реформи на правителството, а също така е подчертала и готовността на Европейската комисия за подкрепа на процеса на реформи.  Юлиян Марков", "date": "2018.09.29", "title": "„МКД“: В Брюксел се проведе среща на македонският министър на правосъдието и еврокомисар Вера Юрова"}
{"url": "http://www.focus-news.net/news/2018/09/29/2572485/tenis-fernando-verdasko-pobedi-andi-mari-na-turnira-v-shandzhan-kitay.html", "text": "Тенис: Световният номер 28 Фернандо Вердаско победи Анди Мъри на турнира в Шънджън, както направи и преди няколко седмици на US open. Испанецът надви британския си колега с 6:4 6:4 за 1 час и 39 минути игра. На полуфинала Вердаско ще играе срещу Йошихито Нишиока \r\nВ другия полуфинал един срещу друг ще играят Пиер-Юг Ербер и Алекс Де Минор. Австралиецът Де Минор, който е номер седем в схемата, отстрани четвъртия поставен Дамир Джумхур от Босна и Херцеговина след победа с 6:3 7:6.", "date": "2018.09.29", "title": "Тенис: Фернандо Вердаско победи Анди Мъри на турнира в Шънджън, Китай"}
{"url": "http://www.focus-news.net/news/2018/09/29/2572479/afp-spasitelite-se-opitvat-da-dostignat-do-udareniyat-ot-tsunami-indoneziyski-grad-palu.html", "text": "Спасителите се опитват да достигнат до удареният от цунами индонезийски град Палу, предава  AFP . \r\nСпасителите се опитва да достигнат засегнатият район и да оценят щетите след силното земетресение, срутило сгради  и последвалото цунами, принудило хората да потърсят по-високи терени, изоставяйки жилищата си. \r\nПлиткото земетресение с магнитуд 7,5 е по-мощно от поредицата земетресения, които предизвикаха смъртта на стотици на индонезийския остров Ломбок през юли и август. \r\nВълните цунами, предизвикани от последното земетресение, достигнаха максимална височина от 1,5 метра, съобщиха от агенцията за бедствия, като са засегнали главния град на провинция Сулавеси Палу, разположен на около 80 километра от епицентъра и по-малък град - Дунгала. \r\nПървоначално няма  съобщения за смъртни случаи или наранявания след земетресението, но хората, живеещи на стотици километри от епицентъра съобщиха, че се усетили силното земетресение , часове след по-слаб трус, който е причинил смъртта на поне един човек в същата част на архипелага от Югоизточна Азия. \r\nЗеметресението удари точно в центъра на Сулавеси на дълбочина 10 километра малко преди 18:00 часа местно време (14 часа българско време), съобщи Американската геологическа служба. Такива плитки земетресения са по-разрушителни.  Юлиян Марков", "date": "2018.09.29", "title": "AFP: Спасителите се опитват да достигнат до удареният от цунами индонезийски град Палу"}
{"url": "http://www.focus-news.net/news/2018/09/29/2572486/gerb-i-bsp-v-spor-zaradi-pensionerite-obzor.html", "text": "Международният ден на възрастните хора, който се чества на 1 октомври, стана причина за поредния спор между управляващите и левицата в Народното събрание.  \r\nЛидерът на БСП  Корнелия Нинова  прочете от парламентарната трибуна декларация от името на групата, в която честити с тъга и извинение празника на пенсионерите. „Днес 1,5 млн. пенсионери живеят на прага на бедността. Обръщам се към управляващите с укор, че отхвърлиха Закона за възрастните хора и че отхвърлиха искането ни за преизчисляване на всички стари пенсии. В същото време се предлага реформа в здравната система, според която трябва да се плащат 12 лв. допълнително застраховка. Защо държавата и днес не плаща дължимите осигуровки за пенсионерите? Кога ще върнете онези 1,5 млрд. лв., които Симеон Дянков взе от Здравната каса?“, коментира Нинова. Тя посочи, че вместо това управляващите са натоварили българските граждани допълнително. „Това не е здравна реформа, това е здравен геноцид“, каза още Нинова. Тя припомни, че от 1 юли се увеличиха токът и цената на водата. „Освен това КЕВР е решила да увеличи и цената на природния газ с 14% от 1 октомври. Как ще се отрази това на живота на българите? На цените това ще се отрази с ценови шок. Освен обещаните 300 лв. минимална пенсия от „Обединени патриоти, тя ще се увеличи догодина с между 2 и 5 лв. Забрави се обещанието на управляващите, че няма да вдигнат данъци и осигуровки – ето това е нашата държава“, обясни Нинова. Тя посочи, че тази власт бърза, докато е млада да си осигури старините, като по думите й начините за това са концесията на „Летище София“ и сделката за ЧЕЗ. \r\nОт своя страна, ГЕРБ също излязоха с декларация, представена от депутата  Спас Гърневски . „Днес за пореден път станахме свидетели на проява на най-отличителната черта на българската комунистическа партия, пребоядисана в социалистическа – нейната наглост и арогантност. Говорим за пенсиите на възрастните хора. Г-жо Нинова, ако имахте куража да чуете другата декларация, щяхте да стоите в залата, а не да бягате като… няма да кажа. Имам чувството обаче, че по трибуната има по едно канче отрова и то от сериозно влечуго. Да попитам аз наследниците на комунистическата партия – 1989 г., когато обявиха фалита, какво имаше в пенсионния фонд, г-н финансов министър? Нямаше нищо – ограбен пенсионен фонд, ограбен народ чрез външно търговските дружества“, заяви Гърневски. Той призова младите хора в БСП да изискат една лекция от техния ръководител, който да им разкаже как е ставало ограбването с тези външнотърговски дружества като пряк изпълнител. „Тръгваме от Бургас през Бенчо Бенчев – виден спонсор и олигарх с несметни богатства, спонсор на БСП в местната власт. На път за Пловдив минаваме през Карнобат – Миню Стайков, несметни богатства и какви далавери се правят, виден спонсор на тяхната листа. Спираме в моя роден град – най-коментираното име фамилията Арабаджиеви. Позлатени кучета им пазят двореца в Сен Тропе – доносник на Държавна сигурност. Тук нарекохте народа дебили, стои си професора, другият купува гласове или го съдят за такова нещо – седи си“, обясни Гърневски и посочи, че при БСП аршинът е двоен. „Вие три пъти ходите при народа и вместо червени бюлетини – червени картони. Тук ни е пратил този народ и от вторник до петък сме длъжни да бъдем на работа в тази зала и да решаваме проблемите му. Вие дезертирате, не работите. Тази система, която сте тръгнали да сменяте, вече 10-а година е сменена и се лекуват раните от вашето 70-годишно управление, грабежи, кражби, убийства“, каза още Гърневски. \r\nЦветилена СИМЕОНОВА", "date": "2018.09.29", "title": "ГЕРБ и БСП в спор заради пенсионерите (ОБЗОР)"}
{"url": "http://www.focus-news.net/news/2018/09/29/2572487/pregled-na-osnovnite-temi-v-britanskiya-pechat-agentsiya-fokus.html", "text": "Групи в САЩ събират милиони за дарения за десни „мозъчни тръстове“ във Великобритания, пише британският вестник  The Guardian . \r\nМилиони долари са били събрани от анонимни американски донори в подкрепа на британските десни организации, които са сред най-изявените в дебата за Брекзит. Анализът на вестника установи, че от 2008 г. насам тези американски субекти са направили дарения на  стойност 5,6 милиона долара. Не е ясно колко от парите, набрани от американските субекти, се предават на британските организации поради секретността, заобикаляща тези дарения. \r\nИнститутът за икономически дела (IEA), Институтът \"Адам Смит\", „Борса за политика“ и Институтът \"Легатум\" са получили  финансова подкрепа от поддръжниците на САЩ по тази схема. \r\nОповестяването кара въпросните организации  да се изправят пред въпроса дали богатите американци имат неправомерно влияние в британската политика, особено върху формата, която прие Брекзит. \r\nВеликобритания е един от най-силните защитници на радикалните споразумения за свободна търговия с понижено регулиране - позиции, които биха могли да помогнат на големите американски компании, които са се противопоставили на по-строгите европейски регулации след финансовата криза през 2008 г. \r\nТе имат политика да не разкриват донорите си, като твърдят, че зачитат правото на лицата, които подкрепят неприкосновеността на личния живот, освен ако поддръжниците не желаят друго. Критиците казват, че липсата на прозрачност позволява на анонимните донори да повлияят на политическия дебат. \r\nБлаготворителният статут на „мозъчните тръстове“ изисква от тях да останат непартийни и всички те настояват, че не са взели отношение дали Великобритания трябва да напусне ЕС. Въпреки това, те са публикували или са допринесли за политически документи, които защитават сделката за Брекзит, която прекъсва контрола на  европейските регламенти. \r\nИнститутът \"Адам Смит\" и Институтът \"Легатум\" са част от мрежата \"Атлас\", която казва, че свързва \"глобалната мрежа на повече от 475 организации в свободния пазар в над 90 страни с идеите и ресурсите, необходими за напредъка за каузата на свободата\". \r\nIEA бе доста забележим  в дебата за Брекзит. Американската организация „Американскит приятели на IEA, е събрала най-малко 1,69 млн. долара през последното десетилетие. \r\nАмериканският адвокат и лобист Шенкър Сингъм е работил в \"Легатум\", където е казал, че е помогнал на Борис Джонсън и Майкъл Гоув да изготвят писмо до премиера, настояващо за твърд Брекзит. \r\n„Легатум“ бе принуден от Комисията по благотворителност да оттегли един от своите доклади за Брекзит, след като се е установило, че е твърде партийно обвързан и нарушава благотворителния статут на мозъчните тръстове. \r\n„Легатум“ отказа да каже за какво точно се използват парите на САЩ, но настоя, че е спазил правилата, регулиращи благотворителността в САЩ и Великобритания. \"Ние сме глобален мозъчен тръст, ангажиран да създава пътища от бедност към просперитет. Ето защо не е изненадващо, че нашата работа има някои глобални привърженици \", каза говорител на организацията. \r\nСингъм заяви тази година, че е подкрепен от тригодишна субсидия от 1.1 млн. долара от американската либерална и религиозна  фондация \"Темпълтън\". Не е ясно по какъв начин, ако има такъв, тези парични средства се канализират. \r\nИнститутът \"Адам Смит\" е събрал 1,4 милиона долара от американските донори от 2008 година. Този месец той се е свързал с друг британски мозъчен тръст, Инициативата за свободна търговия и американски либертариански такъв, за да стартира план за споразумение за свободна търговия между Великобритания и САЩ. \r\nПроектът призова за отваряне на британската здравна система  за конкуренцията от американските здравни компании и премахване на нормите  на ЕС, които осигуряват по-високи стандарти за опазване на околната среда и потребителите, отколкото в САЩ. \r\n„Борста за политика“ отказа да каже за какво се използват парите на САЩ. Говорителят каза: \"Решението на дарителя да остане анонимен не дава право на проверки за конкретни изследователски проекти или редакционен контрол или вето върху съдържанието на нашата работа\". \r\n*** Забавянето на имиграционни визи държи хиляди в неизвестност за повече от година, пише британският вестник  The Independent . \r\nБроят на хората, които чакат по-дълго време, отколкото е стандартния срок на британското Министерство на вътрешните работи за обработка на имиграционните искания, е нараснал въпреки значителния спад на случаите, разкрива The Independent. \r\nПравителството е обвинено в това, че оставя хиляди хора в състояние на безпомощност, тъй като цифрите показват, че делът на британските заявления за пребиваване, чието разглеждане  отнема повече от шест месеца, за да бъде разрешен, почти се е удвоил за три години. \r\nХората, които са живели в Обединеното кралство повече от десетилетие, казват, че са стигнали до самоубийство поради закъсненията, не могат да посещават умиращи роднини или да кандидатстват за работа, тъй като Министерството на вътрешните работи запазва паспортите им по време на целия процес. \r\nАдвокати и политици нарекоха закъсненията при вземането на решения за оставане за  неопределено време \"неприемливи\" и заявиха, че времето на чакане се е увеличило, въпреки спада в заявленията, като предполагат, че това е един от начините за отблъскване на мигрантите. \r\nДанните, получени от вестника чрез искане за свобода на информацията, разкриват, че повече от един от всеки 10 кандидати - в размер на 8,210 души - чакаха по-дълго от определения шестмесечен стандартен срок за обслужване на клиенти на вътрешното министерство, преди да получат решение през 2017 г., в сравнение с 6% - или 5 627 - през 2014 г. \r\nТова е въпреки факта, че броят на обработените заявления намалява с една пета през същия период, от 95 651 на 74 952. \r\nОт вътрешното министерство заявиха, че поради \"сложната природа\" на някои молби са налице \"случайни\" закъснения и заявиха, че кандидатите могат да получат своите паспорти \"ако изберат да оттеглят заявлението си за виза\". \r\nГоворител на Министерството заяви: \"Макар че изглежда, че малък брой случаи са изчакали значително време, за да бъдат решени случаите им, реалността е, че това са извънредни случаи, причинени от грешки в данните и от начина, по който нашата система регистрира приложения. Не е вярно да се каже, че някой е чакал повече от 20 години, за да се вземе решение за молбата му. \r\n\"Ние решаваме 99,5% от случаите в рамките на стандарта за услуги, за да дадем решения за оставане за неопределено време, които представляват по-голямата част от тези случаи. \r\n\"Въпреки това случаите на имиграция могат да бъдат сложни и обществеността би очаквала, че когато предоставяме на човек правото да остане в Обединеното кралство за неопределено време, ние строго проверяваме предоставената информация; в резултат на това някои искания могат да отнемат повече време от останалите,“ заявяват от Министерството. \r\n*** Борис Джонсън отказва да изключи лидерски амбиции преди конференцията на Консервативната партия, пише лондонският  Evening Standard . \r\nБившият външен министър бе попитан дали би могъл да направи това в интервю пред BBC. В предаването той каза, че министър-председателят е \"забележителен човек\" и че ще продължи да управлява \"толкова дълго, колкото смята, че е необходимо\". \r\nБорис  Джонсън, който се очаква да произнесе реч  на конференцията във вторник, беше помолен многократно да каже дали ще се кандидатира срещу нея. \r\nТой каза: \"Министър-председателят ще продължи, както тя самата каза на нас и както тя каза на страната, тя е забележителна личност, тя ще продължи ( да управлява) толкова дълго, колкото смята, че е необходимо.“ \r\nПо-късно обаче добави: \"Но най-важното за мен е да предотвратя това, което според мен би било политическо и икономическо бедствие за тази страна, която трябва да се съгласи да излезе от ЕС, но все още да бъде управлявана от ЕС, какъв е смисълът, какво ще направим?- Мисля, че все още има време да промени курса си“. \r\nКоментарите му идват  след като той написа дълга статия в петък, в която направи яростна атака срещу нейната стратегия за Брекзит. \r\nСлед като многократно е бил помолен от ВВС, Джонсън отказва да изключи гласуване срещу сделка, основана на плана на премиера от „Чекърс\" в парламента, дори ако това означаваше свалянето на правителството. \r\n*** Саджид Джавид ще бъде \"състрадателен\" и \"компетентен\" министър-председател в случай на отстраняване на Тереза Мей, каза ръководителят на Консервативната асоциация на общините, пише британското издание  Huffington Post . \r\nВ интервю за вестника лорд Гари Портър подкрепи вътрешния министър за високия пост, като добави, че \"произлязъл от средите на Консервативната партия той бързо е вдигнал акциите си“. \r\nПредставителят на кметствата на консерваторите, който работи в тясно сътрудничество с Джавид по време на своя мандат като секретар на общностите, заяви, че вътрешният министър има  предимство пред Борис Джонсън, друг потенциален кандидат в надпреварата за премиерския стол. \r\nИзказването му идва на фона на нарастващото недоволство сред Торите за плана „Чекърс“ на Мей, когато партията се готви за годишната си конференция в Бирмингам следващата седмица. \r\nХвалейки Джавид за справянето му с скандала \"Уиндърш\" и последвалата критика срещу подхода на правителството към \"враждебна среда\" към мигрантите, Портър каза: \"Него го е грижа за това, което прави…Видяхме, че когато се захвана с работата на вътрешен министър, той влезе и оправи нещата доста бързо, въпреки че премиерът е старият титуляр на неговия пост (Тереза Мей беше вътрешен министър в правителството на Джеймс Камерън –б. ред). \r\nТой добави: \"Той със сигурност е много по-състрадателен от някои от хората, които биха могли да управляват страната\". \r\nСравнявайки Джавид с бившия външен министър Джонсън, той каза: \"Той има повече съпричастност, отколкото някои други, които са в списъка.“", "date": "2018.09.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/29/2572484/reuters-nay-malko-30-sa-zaginalite-v-rezultat-na-silnoto-zemetresenie-i-posledvaloto-tsunami-na-indoneziyskiya-ostrov-sulavesi.html", "text": "Най-малко 30 са загиналите в резултат на силното земетресение и последвалото цунами на индонезийския остров Сулавеси, предава  Reuters . \r\nНай-малко 30 души са загинали в крайбрежния град Палу на остров Сулавеси в Индонезия, съобщиха  в събота от градска  болница , след като районът беше засегнат от силни земетресения и цунами ден по-рано \r\nВластите имат затруднения при координирането на спасителните операции, тъй като земетресението от  7,5 степен причини прекъсване на електрозахранването, което затрудни комуникациите около Палу и близкия рибарски град Донгала, най-близо до епицентъра на земетресението на 27 километра. Летището на Палу не работи заради земетресението.  \r\nДлъжностните лица все още не са предоставили нова информация за броя на смъртните случаи в събота, но в петък вечер те съобщиха, че първоначалните доклади показват загинали в развалините на разрушените сгради.  Юлиян Марков", "date": "2018.09.29", "title": "Reuters: Най-малко 30 са загиналите в резултат на силното земетресение и последвалото цунами на индонезийския остров Сулавеси"}
{"url": "http://www.focus-news.net/news/2018/09/29/2572482/deputatite-ottegliha-zakonoproekt-za-mestnata-vlast-za-da-saberat-kvorum-obzor.html", "text": "Депутатите оттеглиха законопроект за местната власт, за да съберат кворум. Заседанието на парламента в петък започна с 15-минутно закъснение заради липсата на кворум. Първоначално се регистрираха 116 депутати при изискуем минимум от 121. Народните представители от „БСП за България“ и ДПС, които бяха в зала, отказаха да се регистрират. При втория опит ДПС се включиха, но на цената на отпадане на законопроект от дневния ред. \r\nКато първа точка парламентът трябваше да гласува на първо четене промени в Закона за местното самоуправление и местната администрация, с които се предвижда даване на правна възможност за изграждане на звена за контрол към общините. Чрез тях предварително обучени общински служители ще могат да изискват документи за самоличност и до пристигането на полицейски орган да ограничават правото на движение на лица, които нарушават обществения ред. \r\nПредседателят на ДПС  Мустафа Карадайъ  нарече този закон \"вреден за хората и обществото\" и посочи, че идеята му е да се създадат наказателни отряди. „В конкретния случай оттеглянето на Закона за местното самоуправление беше поводът ДПС да се регистрира в зала. Такъв тип закони би трябвало да се предлагат и да се внасят в Народното събрание след широко обществено обсъждане. Те са с важно обществено значение и не би трябвало да се внасят от Министерски съвет, за да има яснота кой носи политическата отговорност, а не управляващите да се крият зад конкретни народни представители“, каза още Карадайъ и посочи, че МС трябва да си носи отговорността за този род закони, които по думите му са вредни за обществото и държавата.  \r\nЗам.-председателят на ГЕРБ  Цветан Цветанов  коментира, че не вижда проблем с текстовете, но те ще бъдат преразгледани, за да се намали напрежението. Той обясни, че ще има работна среща на ДПС с представители Националното движение на общините и МВР, за да се изчистят притесненията на ДПС. „Поемаме ангажимент, че между първо и второ четене ще се направи прецизиране на текстовете“, коментира Цветанов. \r\nОт своя страна, председателят на ПГ на „Обединени патриоти“ и лидер на ПП „Атака“  Волен Сидеров  обясни, че събирането на кворум и отлагането на закона за местното самоуправление не трябва да се разглежда като танто за танто. „Напротив, отлагането води до подобряване на продукта. Не само ДПС, но и вътре в групата като го разглеждахме имаше някои отделни опасения“, каза още Сидеров. \r\nВицепремиерът  Красимир Каракачанов  коментира, че оттеглянето на законопроекта не означава оттегляне на идеята изобщо. По думите му всичко се решава чрез диалог, а не с извиване на ръце. \r\nЦветилена СИМЕОНОВА", "date": "2018.09.29", "title": "Депутатите оттеглиха законопроект за местната власт, за да съберат кворум (ОБЗОР)"}
{"url": "http://www.focus-news.net/news/2018/09/29/2572489/ogranichava-se-iznosat-na-lekarstva-s-nedostig-na-balgarskiya-pazar-obzor.html", "text": "Ограничава се износът на лекарства с недостиг на българския пазар. Това предвиждат промените в Закона за лекарствените продукти в хуманната медицина, които бяха приети окончателно от Народното събрание. \r\nС измененията се въвеждат мерки за наблюдение на лекарствените продукти, включени в Позитивния лекарствен списък, и за ограничаване на износа им при наличие на липса или недостиг на територията на страната. Забраната е в срок от един месец. Въвежда се и задължение към притежателите на разрешени за употреба продукти да поддържат резерв в количества до 10%. Компаниите, нарушили забраната за износ, ще бъдат глобявани с от 50 хил. до 100 хил. лв. при първо нарушение и от 150 хил. до 200 хил. лв. за второ.  \r\nЕкспертен съвет към Изпълнителната агенция по лекарствата ще изготви списък със забранените за износ продукти. В рамките на 4 месеца след обнародването на променения закон в „Държавен вестник“ ще бъде изградена и информационна система за събиране и анализиране на информация, за да може аптеките да дават навременен сигнал за бързо изчерпване. С измененията се дава и правна възможност пациенти, които не са включени в клинични изпитания, да получат достъп до лечение, когато липсва терапевтична алтернатива и лекарственият продукт не е разрешен за употреба в друга държава. Тези лекарствени продукти няма да се плащат с публични средства. \r\nПо време на дебата по законопроекта от БСП се обявиха срещу измененията с мотива, че предвидената в тях информационната система все още не е създадена и не е ясно дали ще заработи. Народният представител Георги Михайлов от ПГ на „БСП за България“ обоснова решението на левицата да не подкрепи промените в закона, като посочи, че законът е изключително важен, но той почива на един балон, който в момента се надува. „Сега от тук да започнем да чакаме създаването на системата и след това да видим дали тя работи или не, в чий интерес е всичко това и какъв ви е ефектът от целия законопроект“, коментира още Михайлов. \r\nОт своя страна, председателят на здравната парламентарна комисия и депутат от ГЕРБ Даниела Дариткова коментира, че БСП закриля реекспорта на медикаменти, който оставя българските граждани без достъп до тях. Тя посочи, че трябва да се забрани реекспортът на лекарства, защото така ще се запази достъпът на българските граждани до медикаменти. По думите й изграждането на единна здравна информационна система, която да следи движението на лекарствата, ще даде възможност за достъп до информация по всяко време. „Първо ние даваме правна възможност за създаването на тази система и чак тогава тя се изгражда – това е принципът“, обясни Дариткова. Тя уточни още, че Министерството на здравеопазването има достатъчно бюджетен ресурс за създаването на системата. \r\nЦветилена СИМЕОНОВА", "date": "2018.09.29", "title": "Ограничава се износът на лекарства с недостиг на българския пазар (ОБЗОР)"}
{"url": "http://www.focus-news.net/news/2018/09/29/2572488/tass-osnovni-temi-v-rechta-na-sergey-lavrov-pred-obshtoto-sabranie-na-oon.html", "text": "Руският външен министър Сергей Лавров се обърна към 73-ата сесия на Общото събрание на ООН. В речта си той се спря на темите за кризата в Украйна, борбата срещу прославянето на нацизма, помощта на Сирия и други, предава  TACC . 1. Покана за прилагане на споразуменията от Минск \r\nЛавров призова за пълно и последователно прилагане на споразуменията от Минск. Той нарече един от основните фактори на продължителния вътрешен украински конфликт \"нарастването на радикалния национализъм и неофашизма в Украйна, където за герои са провъзгласявани престъпници, които са се били под знамената на SS\". \r\nТой също така изрази подкрепа за дейността на мисията на ОССЕ в Украйна и готовността на Москва да осигури защита от ООН на международните наблюдатели 2. Борбата срещу прославянето на нацизма \r\nЛавров призова да се подкрепи проекторезолюцията на Общото събрание на ООН относно недопустимостта на героизацията на нацистите. \r\n\"За съжаление днес в редица държави ваксината срещу инфекцията на нацизма не само отслабва, но и кампанията за пренаписване на историята и изчистването на името  на военнопрестъпници и техните съучастници се разширява\", каза той. \r\nРуският външен министър също нарече болезнена \"борбата с паметниците на освободителите на Европа\" в някои страни. 3. Косовският проблем \r\nРусия ще подкрепи решението на косовския проблем, което ще бъде приемливо за Сърбия и призовава Белград и Прищина да се включат в диалог в съответствие с Резолюция 1244 на Съвета за сигурност на ООН. \r\nЛавров обърна внимание на факта, че \"споразуменията, постигнати с посредничеството на ЕС между Белград и Прищина, не се изпълняват\". По-специално, според него в Косово \"международното военно присъствие, одобрено от Съвета за сигурност на ООН, се превръща в американска база и въоръжените сили на Косово се превръщат в армия\". 4. Насърчаване на положителната динамика на Корейския полуостров \r\nЛавров заяви необходимостта от насърчаване чрез Съвета за сигурност на ООН на изпълнението на споразуменията като част от процеса на сближаване между Пхенян и Сеул. \r\nТой също така отново потвърди готовността на Русия да продължи работата \"за началото на многостранния процес, целящ създаването на траен механизъм за мир и сигурност в Североизточна Азия\". 5. Помощ за Сирия \r\nЛавров заяви, че възстановяването на инфраструктурата и завръщането на бежанците трябва да бъде приоритет за ООН в Сирия. Приоритетът на международните усилия и дейностите на организациите на системата на ООН трябва да бъде съдействие при решаването на тези задачи \"без двойни стандарти\". \r\nРуският външен министър предупреди \"за недопустимостта на нови провокации на терористиte и техните покровители с използването на химическо оръжие\". 6. Стремеж да се поддържа ядрена сделка с Иран \r\nРусия ще направи всичко, за да запази Съвместния всеобхватен план за действие (СВПД) по ядрената програма на Иран. \r\nВ същото време Лавров отбеляза, че сериозните пречки продължават да се натрупват по пътя на неразпространението на оръжия за масово унищожение. Сред тях той посочи липсата на напредък в ратифицирането на Договора за пълна забрана на ядрените опити и създаването на зона, свободна от оръжия за масово унищожение в Близкия изток, както и едностранното оттегляне на САЩ от СВПД в нарушение на Резолюция 2231 на Съвета за сигурност на ООН, въпреки че Иран изпълнява задълженията си. 7. Отрицателни тенденции в дейността на ОЗХО \r\nЛавров вярва, че Западът се стреми да трансформира Организацията за забрана на химическите оръжия (ОЗХО) в средство за наказване на нежеланите правителства. \r\n\"Отрицателните тенденции се влошават от ОЗХО, чийто технически секретариат Западът се опитва да превърне в инструмент за наказание на неудобни правителства, което рискува да подкопае независимия професионален статус на тази структура и универсалната същност на Конвенцията за забрана химическите оръжия, както и изключителните прерогативи на Съвета за сигурност на ООН\" . 8. Борба с киберпрестъпленията \r\nМосква е убедена в необходимостта от разработване на конвенция за борба с киберпрестъпността. Лавров отбеляза, че \"през последните няколко години спорът за злоупотреби в киберпространството се е засилил\". \r\nТой припомни, че преди 20 години Москва инициира дискусия в ООН за гарантиране на международната информационна сигурност. \"На фона на неотдавнашните събития става все по-актуално разработването  под егидата на ООН на глобални правила за отговорно поведение на държавите в информационното пространство, включително принципите за неупотреба на сила, ненамеса във вътрешните работи и зачитане на държавния суверенитет.\" Русия смята да внесе проект за такава резолюция в Общото събрание на ООН. 9. Палестинско-израелският въпрос \r\nЛавров предупреди страните, участващи в решаването на палестинско-израелския въпрос, срещу опитите да се монополизира процесът на уреждане на този конфликт. \r\n\"С цялата сложност на ситуацията в Сирия, Ирак, Йемен, Либия е неприемливо да се пренебрегва отдавнашният палестински проблем, чието справедливо решение е изключително важно за подобряване на ситуацията в целия Близък Изток\", отбеляза руският външен министър. \r\nЛавров подчерта необходимостта от обединяване на усилията на световната общност \"в интерес на възобновяването на преговорите въз основа на резолюциите на ООН и арабската мирна инициатива\". 10. Икономическо сътрудничество с Евразия . \r\nРусия насърчава \"философията на неделимостта на икономическото развитие\", която е залегнала в инициативата на голямото евроазиатско партньорство, предложено от президента Владимир Путин. Според Лавров \"този мащабен проект е отворен за всички държави от Азия и Европа\". \r\nПоследователното изпълнение на този проект може да допринесе за създаването на широко пространство за икономическо сътрудничество в Евразия, смята руският външен министър. 11. Покана за отказ от принципа на диктата \r\nЛавров каза, че световната общност трябва да изостави методите за решаване на проблемите, характерни за колониалната епоха, а многобройните проблеми на нашето време могат да бъдат решени на основата на равенство и взаимно уважение. \r\n\"Диктата и принудата, характерни за колониалната епоха, трябва да бъдат изпратени завинаги в архива, а още по-добре - на сметището на историята\", каза той. \r\nЛавров призова световната общност да остане на нивото на \"високите цели и принципи на Хартата на ООН и задълженията на основателите\" в името на бъдещите поколения.  Юлиян Марков", "date": "2018.09.29", "title": "ТАСС: Основни теми в речта на Сергей Лавров пред Общото събрание на ООН"}
{"url": "http://www.focus-news.net/news/2018/09/29/2572481/evening-standard-boris-dzhonsan-otkazva-da-izklyuchi-liderski-ambitsii-predi-konferentsiyata-na-torite.html", "text": "Борис Джонсън отказва да изключи лидерски амбиции преди конференцията на Консервативната партия, пише лондонският  Evening Standard . \r\nБившият външен министър бе попитан дали би могъл да направи това в интервю пред BBC. В предаването той каза, че министър-председателят е \"забележителен човек\" и че ще продължи да управлява \"толкова дълго, колкото смята, че е необходимо\". \r\nБорис  Джонсън, който се очаква да произнесе реч  на конференцията във вторник, беше помолен многократно да каже дали ще се кандидатира срещу нея. \r\nТой каза: \"Министър-председателят ще продължи, както тя самата каза на нас и както тя каза на страната, тя е забележителна личност, тя ще продължи ( да управлява) толкова дълго, колкото смята, че е необходимо.“ \r\nПо-късно обаче добави: \"Но най-важното за мен е да предотвратя това, което според мен би било политическо и икономическо бедствие за тази страна, която трябва да се съгласи да излезе от ЕС, но все още да бъде управлявана от ЕС, какъв е смисълът, какво ще направим?- Мисля, че все още има време да промени курса си“. \r\nКоментарите му идват  след като той написа дълга статия в петък, в която направи яростна атака срещу нейната стратегия за Брекзит. \r\nСлед като многократно е бил помолен от ВВС, Джонсън отказва да изключи гласуване срещу сделка, основана на плана на премиера от „Чекърс\" в парламента, дори ако това означаваше свалянето на правителството.  Юлиян Марков", "date": "2018.09.29", "title": "Evening Standard: Борис Джонсън отказва да изключи лидерски амбиции преди конференцията на Торите"}
{"url": "http://www.focus-news.net/news/2018/09/29/2572490/pregled-na-mezhdunarodnite-novini-do-6-chasa-agentsiya-fokus.html", "text": "Циклонът „Зорбас“ ще удари веднага след бурята „Ксенофон‘ района на Пелопонес и егейските  острови, пише електронното издание  Kathimerini . \r\nВ резултат на метеорологичната система \"Ксенофони\", която донесе студения дъждовен фронт в Гърция по-рано тази седмица, властите в събота се подготвят за циклон наречен „Зорбас“, който се очаква да се движи от юг, засягайки Пелопонес, Крит, Атика и Източна Евия, както и голяма част от Егейско море. \r\nСпоред метеоролозите ветровете в „окото“ на циклона ще достигнат 11 в скалата на Бофорт и се очаква да създадат 11-метрови вълни в открито море. \r\nПредвижда се подобряване на времето  от събота следобед, когато циклонът се отдалечава. \r\nВ петък мощна буря събори дърветата и причини прекъсвания на електрозахранването в някои части на Атина, а училищата в Атика, Пелопонес и Западна Гърция останаха затворени поради лошите атмосферни условия. \r\n*** Социалната мрежа „Фейсбук“  обяви в петък пробив в сигурността, който е можел да доведе до завземането на 50 милиона акаунта от хакери. \r\nГолямата социална мрежа каза, че е научила тази седмица за атаката, която позволява на хакерите да откраднат \"жетони за достъп\", еквивалентни на цифрови ключове, които им позволяват да имат достъп до акаунтите. \r\n\"Ясно е, че нападателите са използвали уязвимост в кода на Facebook\", заяви вицепрезидентът на продуктовия мениджмънт Гай Росен. \r\n\"Поправихме уязвимостта и информирахме правоприлагащите органи.\" \r\n*** Силни земетресения разтърсиха индонезийския остров Сулавеси в петък и предизвикаха цунами, като представител на местните власти е обявил, че цунамито е разрушило множество къщи, предава  CBC News .  \r\nИндонезия е обявила предупреждение за цунами след най-силното земетресение, с магнитуд 7.5, което е станало в 18:02 местно време (13:02 българско време),  Последвали са  многобройни силни вторични трусове, включително един с магнитуд  6.7. \r\nГоворителят на агенцията за бедствия Сутопо Първо Нугрохо заяви в интервю за телевизионно предаване на живо, че цунамито е засегнало град Палу, който е столицата на централната провинция Сулавеси и по-малък град - Донгала. Има съборени къщи и хора в неизвестност. \r\n\"Смущенията в телекомуникациите и тъмнината възпрепятстват усилията за получаване на информация\", каза той. \"Целият национален потенциал ще бъде разгърнат и утре сутринта ще използваме самолети и хеликоптери, за да окажем помощ в засегнатите от цунамито места\". \r\nИндонезийската телевизия показа видео с мощна вълна, удряща Палу и хора, които бягат панически. \r\nЛетището на Палу спря операциите за 24 часа поради повреди от земетресението, според ръководството на въздушното движение в Индонезия. \r\n*** Боен самолет F-35 се е разбил в района на базата Бофорт в Южна Каролина, САЩ, предава телевизионния канал  CNN . \r\nПилотът на самолета е катапултирал успешно и не е пострадал сериозно. \r\nТова е първата катастрофа с този модел самолет, който е най-новият  и най-скъпият в историята на американската военна авиация. До сега са се случвали различни инциденти с този тип самолети, но това е първата катастрофа. \r\nПо-рано в петък бе съобщено за сключване на нов контракт между Пентагона и корпорацията „Локхийд Мартин“ за закупуване на самолети F-35B, като производителят се  е съгласил да намали цената от 115.5 милиона долара. \r\nСамолетът F-35B може да излита вертикално. \r\n*** Черна гора възнамерява да стане  не постоянен член на Съвета за сигурност на ООН през 2026-2027 г. Това бе заявено в петък на 73-ата сесия на Общото събрание на ООН от министър-председателя на Черна гора Душко Маркович, предава  TACC . \r\n\"Черна гора е представила кандидатурата за членство в Икономическия и социален съвет на ООН за периода 2020-2022 година, както и на Съвета по правата на човека за 2022-2024 година, и като непостоянен член на Съвета за сигурност на ООН за периода 2026-2027 година“ - каза той. \"Разчитаме на факта, че ще получим подкрепата на членовете на ООН за участие в работата на тези органи\". \r\nСъветът за сигурност на ООН включва 15 държави - пет постоянни членове (Русия, САЩ, Великобритания, Китай и Франция) и 10 непостоянни членове, избрани от Общото събрание на ООН за двугодишен мандат от пет държави всяка година. 10 не-постоянни членове на Съвета за сигурност на ООН се избират на регионална основа - пет държави от Африка и Азия, две от Западна Европа, две от Латинска Америка и една от Източна Европа. \r\n*** Шест палестинци, включително две момчета на възраст между 12 и 14 години, бяха убити при сблъсъци с израелски сили по границата с Газа в петък, съобщиха от министерството на здравеопазването в контролираната от \"Хамас\" територия, предава  AFP . \r\n12-годишният Насер Мозабих беше застрелян в главата в сблъсъци по границата източно от Хан Юнис в южната част на Газа, заяви говорителят на министерството Ашраф ал-Кудра пред агенцията  за един от най-кървавите дни от началото на протестите на 30 март. Четиринадесетгодишният Мохамед ал-Хум беше застрелян \" от (израелските) окупационни сили\" на изток от Ал-Бурей в централна част на Ивицата Газа, каза Кудра. Четирима мъже също бяха убити при сблъсъци по границата, а други 210 души бяха приети в болница, добави говорителят. \r\nИзраелската армия заяви, че около 20 000 протестиращи са се събрали на няколко места по границата.  Протестите в петък бяха по-големи от тези през последните седмици. \r\nОт Израел съобщиха, че протестиращите са хвърляли \"гранати и взривни устройства на няколко различни места\". Според съобщението войниците са стреляли \"в съответствие със стандартните оперативни процедури\". Армията отказа да коментира докладваните смъртни случаи. \r\nПалестинците протестират най-малко веднъж седмично в петък по протежение на границата с Газа от март насам. \r\nНай-малко 193 палестинци бяха убити от израелски огън през това време, мнозинството по време на протести на границата. Един израелски войник бе убит от палестински снайперист. \r\nПротестиращите настояват за правото на палестинските бежанци да бъдат допуснати до домовете на семействата си, избягали през войната от 1948 г при създаването на Израел и които сега се намират в  Израел. \r\nИзраел казва, че такова масово завръщане би означавало края на еврейската държава и обвинява ислямистките управници от „Хамас“ в Газа, че организират протестите. \r\n*** Над 12 хиляди наблюдатели са ангажирани с референдума в неделя, пише македонското електронно издание  “Алсат М“ . \r\n102 избрани членове на избирателните съвети, които трябва да са част от екипите, които ще провеждат гласуването в диаспората през деня, ще бъдат на местата, където са разпределени.. В дипломатическите и консулските служби повече от две хиляди граждани ще използват правото на глас. \r\n\"Днес е приключено изпращането на лица, които трябва да проведат гласуването в диаспората, т.е. посолства и дипломатически консулски мисии на Македония. В крайна сметка ги изпращаме, за да можем да кажем, че целият процес е завършен \",заяви  Адмир Шабани, говорител на Държавната избирателна комисия. \r\nВ събота ще бъдат извършени последни подготвителни дейности в избирателните секции, включително предаването на материалите за гласуване. \r\n\"Избирателните материали бяха внесени в петък във всички общински избирателни комисии, които впоследствие ще бъдат предадени на избирателните секции на следващия ден, един ден преди референдума, съгласно изискванията на Избирателния закон. Така че те ще бъдат предадени на избирателните секции \", добавя Шабани. \r\nГласуването ще бъде наблюдавано от 11 927 наблюдатели от страната и около 500 наблюдатели от чужбина. \r\nВ събота  в болниците и затворите, които преди това са подали молба до ДИК, намиращите се там избиратели ще упражнят правото си на глас. Броят на пациентите, които могат да гласуват в събота, е 4,963. Също така имат право на глас 1558 затворници и лица, които са под домашен арест, както и седем разселени лица. \r\n*** Борис Джонсън отказва да изключи лидерски амбиции преди конференцията на Консервативната партия, пише лондонският  Evening Standard . \r\nБившият външен министър бе попитан дали би могъл да направи това в интервю пред BBC. В предаването той каза, че министър-председателят е \"забележителен човек\" и че ще продължи да управлява \"толкова дълго, колкото смята, че е необходимо\". \r\nБорис  Джонсън, който се очаква да произнесе реч  на конференцията във вторник, беше помолен многократно да каже дали ще се кандидатира срещу нея. \r\nТой каза: \"Министър-председателят ще продължи, както тя самата каза на нас и както тя каза на страната, тя е забележителна личност, тя ще продължи ( да управлява) толкова дълго, колкото смята, че е необходимо.“ \r\nПо-късно обаче добави: \"Но най-важното за мен е да предотвратя това, което според мен би било политическо и икономическо бедствие за тази страна, която трябва да се съгласи да излезе от ЕС, но все още да бъде управлявана от ЕС, какъв е смисълът, какво ще направим?- Мисля, че все още има време да промени курса си“. \r\nКоментарите му идват  след като той написа дълга статия в петък, в която направи яростна атака срещу нейната стратегия за Брекзит. \r\nСлед като многократно е бил помолен от ВВС, Джонсън отказва да изключи гласуване срещу сделка, основана на плана на премиера от „Чекърс\" в парламента, дори ако това означаваше свалянето на правителството. \r\n*** Саджид Джавид ще бъде \"състрадателен\" и \"компетентен\" министър-председател в случай на отстраняване на Тереза Мей, каза ръководителят на Консервативната асоциация на общините, пише британското издание  Huffington Post . \r\nВ интервю за вестника лорд Гари Портър подкрепи вътрешния министър за високия пост, като добави, че \"произлязъл от средите на Консервативната партия той бързо е вдигнал акциите си“. \r\nПредставителят на кметствата на консерваторите, който работи в тясно сътрудничество с Джавид по време на своя мандат като секретар на общностите, заяви, че вътрешният министър има  предимство пред Борис Джонсън, друг потенциален кандидат в надпреварата за премиерския стол. \r\nИзказването му идва на фона на нарастващото недоволство сред Торите за плана „Чекърс“ на Мей, когато партията се готви за годишната си конференция в Бирмингам следващата седмица. \r\nХвалейки Джавид за справянето му с скандала \"Уиндърш\" и последвалата критика срещу подхода на правителството към \"враждебна среда\" към мигрантите, Портър каза: \"Него го е грижа за това, което прави…Видяхме, че когато се захвана с работата на вътрешен министър, той влезе и оправи нещата доста бързо, въпреки че премиерът е старият титуляр на неговия пост (Тереза Мей беше вътрешен министър в правителството на Джеймс Камерън –б. ред). \r\nТой добави: \"Той със сигурност е много по-състрадателен от някои от хората, които биха могли да управляват страната\". \r\nСравнявайки Джавид с бившия външен министър Джонсън, той каза: \"Той има повече съпричастност, отколкото някои други, които са в списъка.“ \r\n*** Най-малко 30 са загиналите в резултат на силното земетресение и последвалото цунами на индонезийския остров Сулавеси, предава  Reuters . \r\nНай-малко 30 души са загинали в крайбрежния град Палу на остров Сулавеси в Индонезия, съобщиха  в събота от градска  болница , след като районът беше засегнат от силни земетресения и цунами ден по-рано \r\nВластите имат затруднения при координирането на спасителните операции, тъй като земетресението от  7,5 степен причини прекъсване на електрозахранването, което затрудни комуникациите около Палу и близкия рибарски град Донгала, най-близо до епицентъра на земетресението на 27 километра. Летището на Палу не работи заради земетресението.  \r\nДлъжностните лица все още не са предоставили нова информация за броя на смъртните случаи в събота, но в петък вечер те съобщиха, че първоначалните доклади показват загинали в развалините на разрушените сгради.", "date": "2018.09.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/29/2572492/afp-moshten-tayfun-udari-ostrovite-okinava-i-se-nasochva-kam-golemite-yaponski-ostrovi.html", "text": "Мощният тайфун „Трами“ удари островите Окинава и се насочва към големите японски острови, предава  AFP . \r\nТайфунът , с пориви на вятъра от 216 километра в час в близост до „окото“, се очаква да достигне големите острови в Япония в неделя рано сутринта и да причини екстремни климатични условия в цялата страна в понеделник., като преди това в събота премина през островната група Окинава, където причини сериозни проблеми . \r\nТелевизионните кадри показаха клони, отчупени от дървета от силни ветрове, които блокираха главната улица в Наха, масивни вълни, разбиващи се на вълноломите  на отдалечените острови в региона и проливен хоризонтален дъжд. Петима души са пострадали при инциденти, свързани с бурята в Окинава, но никой не е загинал, съобщиха местните власти. \"Броят може да се повиши, тъй като все още събираме информация\", каза Мотоки Минеи, служител в службата за управление на бедствия на острова. „Настояваме нашите жители да останат бдителни до отминаването на тайфуна\", каза той пред  агенцията. \r\nОколо 600 души са евакуирани в убежища в Окинава. Електричеството е било прекъснато на повече от 121 000 домове, заяви обществената медия NHK. \r\nНай-малко 386 полета бяха анулирани предимно в Западна Япония, съобщщава NHK. \r\nМетеорологичната агенция предупреди хората в Япония да бъдат нащрек за \"силни ветрове, високи вълни и силен дъжд\".  Юлиян Марков", "date": "2018.09.29", "title": "AFP:  Мощен тайфун удари островите Окинава и се насочва към големите японски острови"}
{"url": "http://www.focus-news.net/news/2018/09/29/2572483/huffington-post-vodesht-britanski-konservator-smyata-che-sadzhid-dzhavid-bi-bil-dobar-izbor-za-premier.html", "text": "Саджид Джавид ще бъде \"състрадателен\" и \"компетентен\" министър-председател в случай на отстраняване на Тереза Мей, каза ръководителят на Консервативната асоциация на общините, пише британското издание  Huffington Post . \r\nВ интервю за вестника лорд Гари Портър подкрепи вътрешния министър за високия пост, като добави, че \"произлязъл от средите на Консервативната партия той бързо е вдигнал акциите си“. \r\nПредставителят на кметствата на консерваторите, който работи в тясно сътрудничество с Джавид по време на своя мандат като секретар на общностите, заяви, че вътрешният министър има  предимство пред Борис Джонсън, друг потенциален кандидат в надпреварата за премиерския стол. \r\nИзказването му идва на фона на нарастващото недоволство сред Торите за плана „Чекърс“ на Мей, когато партията се готви за годишната си конференция в Бирмингам следващата седмица. \r\nХвалейки Джавид за справянето му с скандала \"Уиндърш\" и последвалата критика срещу подхода на правителството към \"враждебна среда\" към мигрантите, Портър каза: \"Него го е грижа за това, което прави…Видяхме, че когато се захвана с работата на вътрешен министър, той влезе и оправи нещата доста бързо, въпреки че премиерът е старият титуляр на неговия пост (Тереза Мей беше вътрешен министър в правителството на Джеймс Камерън –б. ред). \r\nТой добави: \"Той със сигурност е много по-състрадателен от някои от хората, които биха могли да управляват страната\". \r\nСравнявайки Джавид с бившия външен министър Джонсън, той каза: \"Той има повече съпричастност, отколкото някои други, които са в списъка.“  Юлиян Марков", "date": "2018.09.29", "title": "Huffington Post: Водещ британски консерватор смята, че Саджид Джавид би бил добър избор за премиер"}
{"url": "http://www.focus-news.net/news/2018/09/29/2572494/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес над по-голямата част от страната облачността ще е значителна. Още преди обяд слабите валежи ще обхванат Южна и Източна България. Без валежи ще се задържи в Северозападна България и по поречието на река Дунав, където ще има по-значителни разкъсвания на облачността. Постепенно през деня вятърът ще се ориентира от североизток и до вечерта ще се усили, особено в Източна България. Максималните температури ще бъдат между 19° и 24°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" в посока София от км 0+370 до км 0+480 се осъществява с повишено внимание поради ремонтни дейности по две от активните ленти. Скоростта на движение се ограничава до 50 км/ч., което е обозначено със знак В26 поставен при км 0+880. Срок 29.09.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. \r\nВъвежда се реверсивно движение от км 6+970 до км 11+850 – обособяват се две ленти за движение в посока Варна и една лента в посока София за периода от 15:00 часа на 28.09.2018 г. до 10:00 часа на 30.09.2018 г. От 10:00 часа на 30.09.2018 г. до 10:00 часа на 01.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 01.10.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: \r\nОбласт Хасково: \r\nДвижението по АМ „Марица“ в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително – монтажни работи за изграждане на пътни връзки към търговски крайпътен комплекс. Затворена за движение е  външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nВременно движението в участъка Долна Вереница - Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 01.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n\tОбласт Благоевград: \r\n\tДвижението по път I-1 /E-79/ Благоевград – Кресна в участъка от изхода от гр. Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен:  \r\nДвижението в участъка пътна връзка НХК – Плевен от км 97+000 до км 98+600 се осъществява с повишено внимание поради изсичане на храсти и млада гора и ръчно косене. Срок до 01.10.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас - Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-402: Движението по път III-402 Сопот – Старо село от км 0+000 до км 6+000  се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-81: Временно движението по път ІІ-81 Монтана - Лом в участъка на околовръстен път на гр. Монтана от км 101+200 до км 101+700 се осъществява в една лента поради извършване на ремонтни дейности на участъци по пътното платно. Движението се регулира с пътни знаци и сигналисти на място. Срок до 29.09.2018 г. \r\nПът III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности: \r\nПът III-801: Движението по път III-801 с.Белица – с.Поибрене от км 32+600 до км 36+000 се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 29.09.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци.  \r\nОбходни маршрути:  \r\n- за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно;  \r\n- за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.29", "title": "Актуална пътна обстановка"}
{"url": "http://www.focus-news.net/news/2018/09/29/2572495/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-i-dunav-most-vidin.html", "text": "На българо-турската граница трафикът е интензивен на граничен контролно-пропускателен пункт \"Капитан Андреево\" за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост\" - Видин за товарни автомобили на изход.  \r\nТова съобщиха от  пресцентъра на ГД \"Гранична полиция\". \r\nНа българо-сръбската, българо-македонска и българо-гръцката граница трафикът е нормален на всички гранични контролно-пропускателни пунктове.", "date": "2018.09.29", "title": "ГД \"Гранична полиция\": Интензивен е трафикът за товарни автомобили на граничните пунктове \"Капитан Андреево\" и \"Дунав мост\"- Видин"}
{"url": "http://www.focus-news.net/news/2018/09/29/2572496/predstoyashti-sabitiya-v-stranata-za-29-septemvri-agentsiya-fokus.html", "text": "*** \r\nОт 17.00 до 19.00 часа в зала 10 на НДК ще се проведат Български туристически награди с участието на министъра на туризма Николина Ангелкова и кмета на София Йорданка Фандъкова. –  \r\n*** \r\nОт 10.00 часа на площада пред Община Габрово министърът на вътрешните работи Младен Маринов ще открие Национален конкурс „Пътен полицай на година“. \r\n*** \r\nВ хотел „Маринела“ ще се проведе Международното изложение „Световно образование“. \r\n*** \r\nОт 9.00 часа на старта на Боянското ханче ще бъде даден стартът на 15-ото юбилейно издание на Велорали DRAG Черни връх.  \r\n*** \r\nОт 11.00 часа на \"Позитано\" 20 ще се проведе Национален съвет на БСП. \r\n*** \r\nОт 11.00 часа в Институт „Конфуции“ към Софийския университет „Св. Климент Охридски“ (бул. „Александър Стамболийски“ 82 , вход откъм ул. „Опълченска“) ще се състои Световен ден на Институт „Конфуций“.  \r\n*** \r\nОт 11.00 часа в софийския квартал \"Владая\" пред паметника на \"Загиналите за България\" пред Народно читалище \"Светлина\" Негово преосвещенство Белоградчишкият епископ Поликарп ще отслужи заупокойна молитва в софийския квартал \"Владая\" по повод на 100 години от Владайското въстание. \r\n*** \r\nОт 11.30 часа ще се проведе първият спектакъл, с който Литературен клуб „Перото“ стартира серията детски инициативи в културното пространство. \r\n*** \r\nОт 12.00 часа във Fabrika 126 /бул. \"Мария Луиза\" №126/ ще се състои откриването на първото издание на мини-феста Free Spirit day 2018. \r\n*** \r\nОт 13.00 часа в Княжеската градина в София Карлсберг България организират кампания за насърчаване на разделното събиране на бирени опаковки и рециклирането им. \r\n*** \r\nОт 17.00 часа до 21.00 часа в НДК и в Парка около сградата ще се състои събитието „НДК 360“.  \r\n*** \r\nОт 19.00 часа в Софийската опера и балет Осемнадесетият международен майсторски клас на Райна Кабаиванска, организиран от Нов български университет, ще завърши с голям Галаконцерт.  \r\n*** \r\nОт 20.00 часа в Зала 1 на НДК ще се състои „Шоуто на ABBA“. \r\n*** \r\nОт 10.00 часа на площадката пред  Метошкия храм „Свети Георги“ е сборният пункт за пешеходен поход до екопътеката „Кутра“ по повод Световния ден на туризма. \r\n*** \r\nОт 10.00 часа в Банско ще се проведе състезанието Three mountains hard enduro Bansko. \r\n*** \r\nОт 10.00 часа в Спортен интернат „Пирин“ ще бъде открито състезание по лека атлетика.  \r\n*** \r\nОт 11.00 часа до 15.00 часа на Пантеона ще се проведе Кампания „Новите шампиони“, която ще започне с открити уроци по тенис на корт.  \r\n*** \r\nОт 10.00 часа от последната спирка на автобусна линия №31 Община Варна и Българската асоциация „Спорт за всички“ организират пешеходна разходка, с която градът ще се включи в Световния ден на ходенето. \r\n*** \r\nОт 10.00 часа в Яхт клуба на Морска гара ще се проведе Празник на водните спортове.  \r\n*** \r\nМежду 10.00 и 11.00 часа Сдружение „Аз вярвам и помагам“ организира мащабно събитие за събиране на пластмасови капачки във Варна пред Катедралния храм „Св. Успение Богородично“.  \r\n*** \r\nОт 11.00 часа ще се състои официалното откриване на новата учебна 2018/2019 г. в ЦПЛР - Общински детски комплекс-Варна. \r\n*** \r\nОт 11.00 часа в Конферентната зала на хотел „Модус“ на ул. ,,Стефан Стамболов” № 46 ще се проведе среща – дискусия на тема: „Бременност с диабет, мисията е възможна“.  \r\n*** \r\nОт 12.00 часа на Пазара в търговско-развлекателния център на Мол Варна ЕАД ще бъде отбелязан четвъртият рожден ден на Фермерския пазар.  \r\n***  \r\nОт 10.00 часа в парк „Ксилифор“ ще започне Спортно-туристически празник „Движи се и победи- есен 2018“.  \r\n***  \r\nОт 11.00 часа в НЧ „Искра“ ще започне представление на куклен театър „Весел“ „Приказка за Ох!“.  \r\n***  \r\nОт 17.00 часа Зала 302 на Община Велико Търново ще се проведе среща с журито на конкурс „Сребърна Янтра“.  \r\n***  \r\nОт 18.00 часа на крепостта Трапезица ще бъде представен спектакъла „12-та нощ“ от У. Шекспир – премиера, адаптиран спектакъл на открито на режисьора Валерия Вълчева.  \r\n***  \r\nВ  РБ „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nОт 10.00 часа пред „Паметник на съпротивата” ще се проведе инициатива по повод Световния ден на ходенето.  \r\n*** \r\nОт 14.30 часа в Гранично полицейско управление - Видин кметът Огнян Ценков ще присъства на Петия Национален събор \"Граничарите на България\". От 17.00 ч. събитието ще продължи с тържествен концерт в Общински драматичен театър \"Вида\". \r\n*** \r\nОт 09.30 часа в парк „Детски кът“ ще се проведе „Фамилатлон в Горна Оряховица” , а от 15.00 часа ще започне състезанието „Моята България“ – знания, забавление и спорт за цялото семейство.  \r\n***   \r\nОт 11.00 часа в малката зала на Община Карлово ще се проведе заключителна пресконференция по проект „Благоустроена градска среда на град Карлово“. От 12.00 часа ще бъде открита новата пешеходна зона по ул. „Водопад” и благоустроените обекти в централната част на град Карлово. \r\n*** \r\nОт 10.30 часа в градинката пред паметника на загиналите в Балканските войни и Първа световна война ще бъдат открити паметни плочи. \r\n*** \r\n9.30 часа в спортната зала на СКТМ \"Родопи\" ще се проведе Национален турнир по тенис на маса \"Млад олимпиец\" за купата на България.  \r\n*** \r\nОт 11.00 часа в Гигинския манастир „Св. св. Козма и Дамян“ ще бъде отслужена  \r\nпанихида по случай 1 година от кончината на архиманрит Теофан. \r\n*** \r\nОт 12.00 часа в книжарница „Хеликон“ (ул. „Васил Левски“ 161) YouTube звездите Павел Колев и Ицака ще представят дебютната си книга „Играчи: Книгата“. \r\n*** \r\nОт 10.00 часа на Младежкия център край Гребната база ще се проведе фестивал на спорта и изкуствата. \r\n*** \r\nВ 10.00 часа на площадката пред Метошкия храм „Св. Георги“ ще бъде сборният пункт за желаещите да се включат в туристическия поход и във велоразходката, организирани по повод Световния ден на туризма. \r\n*** \r\nОт 20.00 до 24.00 часа в Чинарената гора, в село Белащица ще бъде представена интерактивна светлинно-звукова инсталация, като част от програмата на Европейска столица на културата - Пловдив 2019. \r\n ***   \r\nПредседателят на Парламентарната група на ГЕРБ и зам.-председател на партията Цветан Цветанов ще посети Свищов. От 11.00 часа, заедно с кмета на Свищов Генчо Генчев и председателя на Общинския съвет д-р Кристиян Кирилов, Цветанов ще посети МБАЛ „Д-р Димитър Павлович“.  В 11.45 часа Цветан Цветанов ще посети свищовския манастир „Покров Богородичен“. В 12.30 часа председателят на ПГ на ГЕРБ ще пристигне в село Хаджидимитрово, където ще се срещне с местни жители. В 15.30 часа зам.-председателят на ГЕРБ ще посети с. Ореш. \r\n*** \r\nОт 20.00 часа на площад „Алеко” продължават празничните прояви по случай „Свищовски лозници“. Концерт на сръбската певица Неда Украден и нейният бенд. \r\n*** \r\nОт 11.00 часа в дирекцията на Природен парк „Сините камъни“ ще бъде отбелязана Международната нощ на прилепите. \r\n *** \r\nОт 9.00 часа в с. Яворово ще се проведе Първи национален фолклорен и кулинарен събор „С гозбите на баба“. \r\n*** \r\nОт 10.00 часа в спортна зала „Иван Вазов“ ще се състои турнир по тенис на маса.  \r\n*** \r\nОт 10.30 часа в парк „Артилерийски“ ще се проведе национален фолклорен танцов фестивал на любителски формации „В сърцето на Тракия“.  \r\n*** \r\nОт 13.00 часа пред заслон „Кончето“ ще се състои тържествено откриване на ремонтирания туристически сезон.  \r\n*** \r\nОт 11.30 часа на пл. „Сава Младенов\" ще се проведе Фолклорна програма с участието на Христо Косашки и танцов състав в рамките на Традиционния панаир на Тетевен-2018г. От 16.30 часа ще се състои Шоуто на Барбароните и приятели, а от 20.00 часа - концерт на Тони Димитрова. От 21.00 часа е предвидена Празнична заря. \r\n*** \r\nОт 11.00 часа на откритата сцена на пл. „Освобождение“ ще се състои концерт на  концерт на Държавна филхармония-Шумен и ГДО „М. Биков“.    \r\n***   \r\nОт 15.30 часа от Руски паметник до Военния клуб ще премине Карнавално дефиле.", "date": "2018.09.29", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2018/09/29/2572469/aa-turskiyat-prezident-prie-predstaviteli-na-nay-golemite-germanski-kompanii-i-banki.html", "text": "Турският президент Реджеп Тайип Ердоган прие представители  на най-големите германски компании и банки, предава  Anadolu Agency . \r\nЕрдоган провежда тридневно държавно посещение в Германия, за да подобри политическите и икономическите връзки между двете страни. \r\nПо време на срещата Ердоган подчерта, че инвеститорите в Турция винаги са печелили и международните инвеститори ще продължат да печелят. \r\nВисши ръководители на немски компании заявиха своите инвестиционни планове в Турция и поискаха подкрепата на Ердоган за тези планове. \r\nСред участниците в срещата бяха Рифат Хисарчиклиолу, председател на Съюза на камарите и стоковите борси на Турция; Ерик Швайцер, председател на Асоциацията на немските търговски и индустриални камари; Найл Олпак, председател на Съвета за външни икономически отношения на Турция (DEIK), и Маркус С. Слевогт, ръководител на Германо-турската търговско-промишлена палата. \r\nОчаква се Ердоган да се срещне с германския канцлер Ангела Меркел за закуска в събота и да обсъди турско-германските отношения, както и Сирия.  Юлиян Марков", "date": "2018.09.29", "title": "АА: Турският президент прие представители  на най-големите германски компании и банки"}
{"url": "http://www.focus-news.net/news/2018/09/29/2572498/nimh-shte-ima-znachitelna-oblachnost-maksimalnite-temperaturi-shte-sa-mezhdu-19-i-24-za-sofiya-okolo-19.html", "text": "Днес над по-голямата част от страната облачността ще е значителна. До вечерта слаби валежи ще има на места в Южна и Източна България, а без валежи ще се задържи в Северозападна България и по поречието на река Дунав, където ще има по-значителни разкъсвания на облачността. Постепенно през деня вятърът ще се ориентира от североизток и до вечерта ще се усили, особено в Източна България. Максималните температури ще бъдат между 19° и 24°, за София – около 19°. Такава е прогнозата за времето на  Националния институт по метеорология и хидрология (НИМХ)  при БАН, съобщи за Агенция „Фокус“ дежурният синоптик Евгения Егова. Атмосферното налягане през деня ще продължи да се понижава и ще бъде малко по-ниско от средното за септември, вечерта отново ще започне да се повишава. \r\nНад Черноморието ще преобладава облачно време и на места ще превали слаб дъжд. Вятърът ще се ориентира от североизток и до вечерта ще се усили. Максималните температури на въздуха и морската вода ще са 21°-22°. Вълнението на морето ще бъде 2-3 бала с тенденция на усилване след обяд и вечерта. \r\nНад планините облачността ще е значителна и на места ще превалява слаб дъжд. Ще духа умерен и временно силен вятър от юг-югозапад, в ниските части – от североизток. Максималната температура на височина 1200 метра около 14°, на 2000 метра – около 7°.", "date": "2018.09.29", "title": "НИМХ: Ще има значителна облачност, максималните температури ще са между 19° и 24°, за София – около 19°"}
{"url": "http://www.focus-news.net/news/2018/09/29/2572497/predstoyashti-mezhdunarodni-sabitiya-za-29-septemvri-agentsiya-fokus.html", "text": "Президентът на Турция Реджеп Тайип Ердоган продължава държавното си посещение в Германия с посещение в Кьолн, където ще изнесе реч за откриването на джамия. \r\n***  Косовската опозиционна партия „Самоопределение“ на Албин Курти организира мащабен протест в Прищина срещу президента Хашим Тачи и с искане за предсрочни избори в страната. \r\n***  Македонската диаспора и лишените от свобода в страната гласуват на референдума за новото име на страната. \r\n***", "date": "2018.09.29", "title": "Предстоящи международни събития за 29 септември (Агенция „Фокус“)"}
{"url": "http://www.focus-news.net/news/2018/09/29/2572499/ministar-mladen-marinov-shte-otkrie-natsionalniya-konkurs-paten-politsay-na-godina.html", "text": "От 10.00 часа на площада пред Община Габрово министър Младен Маринов ще открие Националния конкурс „Пътен полицай на година“. Това съобщиха от  пресцентъра на МВР.  След официалната церемония ще започне и самото състезание. За пета година едновременно с националния конкурс „Пътен полицай на годината” Пътна полиция провежда и Седмица за превенция на детската пътна безопасност. Кулминацията на двете инициативи е на 29 септември, обявен за Ден на превенцията.  \r\nПо време на проявите ще работят своеобразни приемни за жителите и гостите на Габрово. Посетителите ще получават консултации по различни въпроси от представители на Съюза на българските автомобилисти и Българския Червен кръст, ще имат възможност да се информират за неплатени глоби и брой на контролните точки, да се запознаят отблизо с техническото оборудване на полицейските автомобили, да експериментират с алкоочила.", "date": "2018.09.29", "title": "Министър Младен Маринов ще открие Националния конкурс „Пътен полицай на година“"}
{"url": "http://www.focus-news.net/news/2018/09/29/2572501/predsedatelyat-na-pg-na-gerb-tsvetan-tsvetanov-shte-poseti-svishtov.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети Свищов. Това съобщиха от пресцентъра на ПП ГЕРБ. От 11.00 часа, заедно с кмета на Свищов Генчо Генчев и председателя на Общинския съвет д-р Кристиян Кирилов, Цветанов ще посети МБАЛ „Д-р Димитър Павлович“. В Рентгеново отделение на болницата тримата ще дадат старт на работата на нов томограф от последно поколение. \r\nВ 11.45 часа Цветан Цветанов ще посети свищовския манастир „Покров Богородичен“.  \r\nВ 12.30 часа председателят на ПГ на ГЕРБ ще пристигне в село Хаджидимитрово, където ще се срещне с местни жители. \r\nПо-късно в центъра на Свищов Цветан Цветанов ще разговаря с жители и гости на града, който отбелязва своя празник „Свищовски лозници“.  \r\nВ 15.30 часа зам.-председателят на ГЕРБ ще посети село Ореш.", "date": "2018.09.29", "title": "Председателят на ПГ на ГЕРБ Цветан Цветанов ще посети Свищов"}
{"url": "http://www.focus-news.net/news/2018/09/29/2572503/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-predstoyashtata-futbolna-sreshta-tsska-sofiya-i-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби от 17.00 часа на Национален стадион „Васил Левски” между „ЦСКА-София“ и „Левски”. Това съобщиха от  пресцентъра на МВР . \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 15.00 часа. Във връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2018.09.29", "title": "СДВР предприема мерки за охрана на обществения ред в столицата във връзка с предстоящата футболна среща „ЦСКА-София“ и „Левски”"}
{"url": "http://www.focus-news.net/news/2018/09/29/2572502/natsionalnite-regulatori-na-darzhavite-ot-balkanite-shte-uchredyat-konsultativen-forum-za-satrudnichestvo-v-regulatsiyata-na-pazarite-na-elektroenergiya-priroden-gaz-i-vik-uslugite.html", "text": "На официална церемония в град Солун, Гърция, представители на енергийните и водни регулатори на България, Гърция Сърбия, Македония и Черна гора ще подпишат Споразумение за учредяване на постоянно действащ Консултативен форум на националните регулаторни органи на държавите от Балканския регион. Това съобщиха от пресцентъра на КЕВР. Подписването на Споразумението ще стане в рамките на организираната среща на националните регулатори, на която ще бъдат дискутирани институционални и организационни аспекти на новосъздаваната организация, както и актуални регулаторни въпроси в областта на регионалните пазари на електроенергия и природен газ – нови междусистемни връзки, свързаност на пазарите, защита на потребителите и др. Българският регулатор ще бъде представен на срещата от членовете на КЕВР Александър Йорданов и Евгения Харитонова и от експерти от дирекции „Електроенергетика“ и „Природен газ“.  \r\nИнициативата за създаването на Форума беше издигната от българския енергиен и воден регулатор на проведената Регионална среща на балканските енергийни регулатори във Велико Търново на 1 и 2 март т.г. Участниците в срещата изразиха подкрепата си за българското предложение и заявиха общите си очаквания, че създаването на Консултативния форум ще стимулира ползотворния многостранен диалог и ще подпомогне структурирането на важните проблеми от общ интерес и изработването на съвместни решения и действия.  \r\nВ проекта на Споразумението сред основните цели на Балканския Консултативен Форум е засилването на сътрудничеството между държавите-членки за развитието на стабилна регулаторна и пазарна рамка, допринасяща за инвестиции в газовия, електроенергийния и водния сектор и за осигуряване на устойчиви, конкурентни и достъпни услуги за потребителите. Форумът ще предоставя рамка за провеждането на дискусии, обмяна на опит и изработване на общи позиции и препоръки по регулаторни въпроси. Членовете на новата организация ще координират и действията си за гарантиране на доставките в региона чрез оптимално използване на междусистемните връзки и диверсификация на енергийните източници, доставчици и преносни маршрути. Важен акцент в бъдещата дейност на Форума ще бъдат усилията за страните за насърчаване на конкуренцията на енергийния пазар на регионално и европейско ниво и сближаване на позициите за установяване на хармонизирани, прозрачни и недискриминационни правила за интегриране на регионалния пазар.  \r\nВ организационно отношение проектът на Споразумението предвижда създаването на Съвет на регулаторите с участието на висши представители на националните регулаторни органи-учредители. При възникване на конкретни въпроси за определен период ще бъдат формирани работни групи от експерти от националните регулаторни органи, които ще анализират и решават специфични въпроси и проблеми на енергийния и воден сектор. Консултативният Форум е отворен за членство и на други национални регулаторни органи от региона. Те могат да се присъединят към страните-учредители след одобрение от страна на Съвета на регулаторите. \r\nСъветът на регулаторите ще провежда ежегодни срещи през есента, на които ще приема основната рамка за дискусиите за следващите две години по теми от приоритетно значение за участниците в Консултативния Форум. Годишната среща на Съвета ще бъде ръководена от националния регулатор, който е избран на ротационен принцип от страните-членки да председателства Форума през съответната година. Председателството ще определя дългосрочните цели на организацията и ще изготвя общ план по темите и основните въпроси, които ще бъдат разглеждани на ежегодната среща на Съвета на регулаторите. Страната, председателстваща Форума, ще бъде домакин на Годишната среща на Съвета. \r\nНа учредителната среща на организацията се очаква Комисията за енергийно и водно регулиране да бъде избрана да поеме Председателството през първата година на Консултативния форум на националните регулаторни органи на държавите от Балканския регион.", "date": "2018.09.29", "title": "Националните регулатори на държавите от Балканите ще учредят Консултативен форум за сътрудничество в регулацията на пазарите на електроенергия, природен газ и ВиК услугите"}
{"url": "http://www.focus-news.net/news/2018/09/29/2572505/", "text": "Марти Балин, съосновател на калифорнийската психеделична рок група \"Джеферсън Еърплайн\" в Калифорния, почина на 76 години, съобщиха американски медии в петък, цитирани от  AFP . \r\nМартин Джеръл Бухвалд е роден в Сан Франциско, където основава „Джеферсън Еърплейн“ с китариста Пол Кантър. \r\nГрупата пуска първия си албум през 1966 г., но постига своя пробив година по-късно със \"Сюрреалистична възглавница\", който става „златен“. \r\nБалин, който е тенор, написва няколко песни за този албум, които също включват певицата Грейс Слик. \r\nГрупата затвърждава репутацията си с представление на фестивала Уудсток през 1969 г. \r\nБалин по-късно напускa групата, но през 70-те години отново се присъединявa към Кантър и Слик и формират \"Джеферсън старс\" , с които, според списание \"Ролинг Стоун\", създават повече хитове от оригиналната група. \r\nПрез 1978 г. Балин продължава самостоятелна кариера. \r\nСемейството му не уточнява причината за смъртта, но през 2016 г. Балин е претърпял отворена сърдечна операция. По-късно съди болницата в Ню Йорк, където е подложен на процедурата, твърдейки, че е претърпял множество усложнения.  Юлиян Марков", "date": "2018.09.29", "title": "AFP: На 76-годишна възраст е починал съоснователя на групата „Джеферсън Еърплейн“ Марти Балин"}
{"url": "http://www.focus-news.net/news/2018/09/29/2572504/denyat-29-septemvri-v-balgarskata-istoriya.html", "text": "През 1912 г. - Светият синод назначава Драговитийския епископ Йосиф за ръководител на военното православно духовенство при Главната квартира с чин офицерски кандидат. 1918 г. - по време на Първата световна война (1914-1918 г.) е подписано Солунското примирие. Примирието е сключено между България и страните от Антантата. То е за прекратяване на военните действия. Подписано е в град Солун, Гърция от правителството на Александър Малинов (управлявало България от 21 юни до 28 ноември 1918 г.).  1989 г. - на 28, 29 и 30 септември в софийската кинозала \"Сердика\" са събрани близо 1 000 души от завърналите се след емигрирането в Турция български турци. Мотото на срещата е: “България – наше Отечество, съдба и бъдеще”. Целта й е да демонстрира привързаността им към България и да покаже, че те на са изселени принудително, а турската пропаганда ги е подвела да емигрират. На тази дата умира Драган Димитров Тенев –юрист, писател белетрист. По време на Първата световна война (1914-1918 г.) е подписано Солунското примирие. Примирието е сключено между България и страните от Антантата. \r\n2012 г. \r\nСергей Станишев е обявен за президент на Партията на европейските социалисти. \r\n2011 г.  \r\nВ България продължават антициганските вълнения, предизвикани от реакцията на хората спрямо мафиотската престъпност на олигархията и слабата държавност. \r\n2010 г.  \r\nАнна-Мария Борисова подава оставка, която е приета без възражения от премиера Бойко Борисов. Повод за оставката й е искането на вот на недоверие към правителството от страна на опозицията във връзка с предложената от нея концепция за доплащане от страна на пациентите на всички лекарски услуги. \r\n2009 г. \r\nБлизо 350 души от завода за хартия в Костенец протестират заради неизплатени заплати. Пет месеца работниците не получават заплати. Въпреки, недостатъчния брой поръчки в завода съкращения не се правят и работниците продължават да присъстват ежедневно в предприятието. \r\n2007 г. \r\nВ с. Обручище е село, Община Гълъбово, Област Стара Загора тържествено се освещава паметник на местния герой Руси Кънев–Бакърджията. Той е един от съратниците на Васил Левски. Участва активно в Старозагорското въстание в 1875 г. Бронзовият паметник е с височина 3 м. и е по проект на скулптора Тодор Тодоров. \r\n2005 г. \r\nСловения ратифицира Договора за присъединяване на България и Румъния към Европейския съюз със 64 – „ЗА”, 0 – „ПРОТИВ” и 0 – „ВЪЗДЪРЖАЛ СЕ”. \r\nДоговорът е депозиран при италианското правителство на 30 март 2006 г. \r\n2001 г. \r\nБСП издига кандидатурата на Георги Първанов за президент, след като не успява да постигне споразумение с ДПС и НДСВ за обща кандидатура. По-късно за вицепрезидент Първанов посочва о.з. ген. Ангел Марин, бивш началник на ракетни войски. \r\n2001 г. \r\nЛибералнодемократична алтернатива (ЛДА) с председател Румен Данов и с почетен председател е Желю Желев взема решение да напусне коалицията Либералнодемократичен съюз (в която членува ДПС) и да не подкрепи Петър Стоянов в изборите за президент. \r\nЛибералнодемократичният съюз е създаден на 10 юли 1998 г. от следните формации, определящи се като либерални: Движение за права и свободи (ДПС), Нов избор, председателстван от Димитър Луджев, Свободна радикалдемократическа партия с председател Кирил Бояджиев и Либералнодемократичната алтернатива. \r\n1989 г. \r\nНа 28, 29 и 30 септември в софийската кинозала \"Сердика\" са събрани близо 1 000 души от завърналите се след емигрирането в Турция български турци. Мотото на срещата е: “България – наше Отечество, съдба и бъдеще”. Целта й е да демонстрира привързаността им към България и да покаже, че те на са изселени принудително, а турската пропаганда ги е подвела да емигрират. \r\nТерминът “Възродителен процес” се споменава за първи път в материал на ЦК на БКП, изпратен до всички висши партийни ръководители в страната, който е озаглавен \"Укрепването на единството на българската социалистическа нация, на нейната етническа хомогенност\". В този документ за първи път се говори и за \"смяна на имената\". В материала се посочва, че \"документално\" е установено, че българските турци са \"потомци на ислямизирани в миналото българи\" и че целта на \"преименуването\" е \"окончателно и безвъзвратно да откъснем това население от турцизма\" и да се постигне \"избистряне и укрепване\" на неговото българско национално съзнание. Изпращането на този документ е предшествано от среща на Политбюро и Секретариата на ЦК на БКП с първите секретари на окръжните партийни комитети, състояла на 18 януари 1985 г. На срещата председателят на Министерския съвет Георги Атанасов изнася доклад за резултатите от кампанията по преименуването на българските турци, според който до 14 януари същата година са сменени имената на 310 000 души предимно от Кърджалийски, Хасковски, Бургаски и Пловдивски окръг. На 28 януари 1985 г. на съвещание на ЦК на БКП с партийния актив в София се отчита, че в цялата страна преименуването е приключило. Обяснено е, че с него се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация. \r\nНа 12 март 1988 г. пред Политбюро на ЦК на БКП Тодор Живков излага основните моменти в \"новата стратегия по възродителния процес\". Обсъждат се \"Тезиси по възродителния процес\", тъй като преименуването не е дало желания резултат и Живков настоява българските турци да бъдат приобщени \"в процеса на преустройството\". Той предлага да се преселват отделни семейства и край границата да се настаняват българи. В тона му се долавя тревога от усложняващата се ситуация: \"Трябва да се отиде към нови смели решения, които да ни позволят да доведем това дело докрай. Но ние не сме разсекли възела. Това, че сме сменили имената, нищо не значи. Те се кръщават вкъщи, всяко новородено има две имена и т.н. При новите условия национализмът започва да се възражда.\" \r\n1924 г. \r\nСъветът на Обществото на народите одобрява спогодбата \"Калфов – Политис\". \r\nСпогодбата “Калфов – Политис” (1924 г.) е за осигуряване на националните и културните права на българското малцинство в Гърция и на гръцкото малцинство в България. Подписана е на 10 септември 1924 г. от външните министри на България (Христо Калфов) и на Гърция (Николас Политис), по чиито имена е и наречена. \r\n1920 г. \r\nПодписана е декларация за обединение на синдикалните централи на Българската комунистическа партия (БКП) и на Българската работническа социалдемократическа партия (обединени) (БРСДП) (о) на основата на комунистическата платформа. \r\n1918 г. \r\nПо време на Първата световна война (1914-1918 г.) е подписано Солунското примирие. Примирието е сключено между България и страните от Антантата.  \r\nТо е за прекратяване на военните действия. Подписано е в град Солун, Гърция от правителството на Александър Малинов (управлявало България от 21 юни до 28 ноември 1918 г. \r\n1918 г. \r\nПо време на Войнишкото въстание Райко Даскалов заедно с достигналите до подстъпите към столицата разбунтували се войници дава ултиматум на правителството да предаде властта на въстаниците. На следващия ден бунтовниците са разбити при Княжево и Горна баня от юнкерите с помощта на немски части, а на 2 октомври с превземането на Радомир, бунтът е потушен окончателно. \r\n1912 г. \r\nСветият синод назначава Драговитийския епископ Йосиф за ръководител на военното православно духовенство при Главната квартира с чин офицерски кандидат. На тази дата умират: \r\n1999 г. \r\nУмира Драган Димитров Тенев – български юрист, писател белетрист, публицист, историк, сценарист. Роден е на 12 април 1919 г. в София. Завършва право и държавни науки (1944 г.) и философия (1951 г.). Драган Димитров Тенев е заместник-главен редактор в “София-прес”. Член е на СБЖ. Автор е на книгите “Малки разкази за велики хора” (1961 г.), “Зора зори” (1963 г.), “Кавалерийски фрагменти” (1963 г.), “Николай Павлович” (1970 г.), “Чудната история на изкуството” (1970 г., в 3 издания), “Стъпалата на славата” (1972 г.), “Среднов. град” (1973 г.), “Тези красиви площади”, “Вечно зеленото клонче” (1979 г.), “40 разказа за прочути композитори” (1979 г.), “Неаполитанската песен” (1980 г.), “Ехо от Шипка” (1975 г.), “Малки разкази за велики художници” (1980 г.), “Гарибалди” (1967 г.), “Цветни картички от …” (1983 г.), “Животът на Вазов” (1984 г.), “Слънцето изгря най-късно на изток” (1987 г.), “Новели за познатите ни непознати” (1991 г.), “Бащите на Америка” (1991 г.). Сценарист на ТВ и радионовели, на научно-популярни филми и на 40-серийната ТВ поредица “Приказки за изкуството”. Един от създателите и водещ на ТВ предаване “Минаха години”. Носител е на следните награди: две национални за детска литература (1977 г.), за сценария “Приказки за изкуството” и за книгата “Вечно зеленото клонче” (1980 г.), орден “Кирил и Методий”, I ст. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.29", "title": "Денят 29 септември в българската история"}
{"url": "http://www.focus-news.net/news/2018/09/29/2572506/sofiya-vavezhda-se-organizatsiya-na-dvizhenieto-vav-vrazka-s-provezhdane-na-kontsert-v-zala-arena-armeets.html", "text": "Въвежда се организация на движението във връзка с провеждане на концерт в зала „Арена Армеец\" в София. Това съобщиха от пресцентъра на  Столична община . \r\nОт 18.00 до 22.00 часа се забранява движението и се разрешава паркирането на пътни превозни средства в крайната дясна лента на двете пътни платна на бул. „Асен Йорданов\" в участъка между бул. „Шипченски проход\" и „Площад на авиацията\", без да се засягат спирките на масовия градски транспорт.", "date": "2018.09.29", "title": "София: Въвежда се организация на движението във връзка с провеждане на концерт в зала „Арена Армеец\""}
{"url": "http://www.focus-news.net/news/2018/09/29/2572500/afp-nikolas-maduro-ne-bi-propusnal-shansa-da-se-sreshtne-s-donald-tramp.html", "text": "Президентът  на Венецуела Николас Мадуро заяви в петък, че няма да пропусне шанса да се срещне с американския си колега Доналд Тръмп, ако това означава да се отстранят многото разногласия между двете страни, предава  AFP . \r\nНа връщане от пътуването до Ню Йорк за Общото събрание на ООН, Мадуро заяви това в отговор на забележките на американския лидер по време на сесията, че Венецуела е \"бъркотия\", която трябва да бъде \"почистена\". \r\n\"Чух, че президентът на Съединените щати още веднъж ме спомена. Отговорът ми е, че съм достатъчно смел, достатъчно решителен и достатъчно силен, за да се срещна с президента Тръмп, да го поздравя с уважение и да установя високопоставен диалог ... Ако такава  възможност  възникне, няма да я пропусна \", каза социалистическият лидер, чиято страна е в тежка икономическа криза. \r\n\"Бих бил готов да се срещна по всяко време, на всяко място, да подам ръка, да говоря, да го виждам лице в лице и да гледам в очите му. И знам, че ако това се случи, много неща ще се променят\", каза Мадуро на международното летище в Каракас. \r\nПо време на речта си пред Общото събрание на ООН, Тръмп също отбеляза, че всички варианти са на масата в случая с Венецуела. Хиляди бягат  от глада и икономически колапс в закъсалата ръководена от държавата  икономика.  Юлиян Марков", "date": "2018.09.29", "title": "AFP: Николас Мадуро не би пропуснал шанса да се срещне с Доналд Тръмп"}
{"url": "http://www.focus-news.net/news/2018/09/29/2572507/veliko-tarnovo-ofitsialno-shte-bade-predstaven-noviyat-skener-v-mbal-d-r-dimitar-pavlovich-v-svishtov.html", "text": "Представят най-новият скенер на свищовската болница. Символичният старт на работата с новата техника ще бъде даден от 11.00 часа в Рентгеново отделение на МБАЛ „Д-р Димитър Павлович“ – град Свищов, съобщават от пресцентъра на  Община Свищов . На церемонията по откриване ще присъства народният представител Цветан Цветанов, който заедно с кмета на Свищов Генчо Генчев ще прережат лентата и ще дадат старт на работата на дългоочакваната апаратура от най-ново поколение. \r\nНовият томограф, с който ще работят свищовските лекари, е по проект „Вашето здраве има значение! – Модернизация на болниците в Зимнич и Свищов“ и е реализиран съвместно от община Свищов и община Зимнич по Програма „Interreg V-A Romania-Bulgaria“. \r\nС новата техника ще се постигне осъществяване на комплексна и висококачествена диагностика, което е изключително важно за ефективността на свищовското лечебно заведение.", "date": "2018.09.29", "title": "Велико Търново: Официално ще бъде представен новият скенер в МБАЛ „Д-р Димитър Павлович“ в Свищов"}
{"url": "http://www.focus-news.net/news/2018/09/29/2572508/plovdiv-zaklyuchitelna-preskonferentsiya-shte-se-provede-v-obshtina-karlovo-za-otchitane-na-deynostite-po-proekta-za-blagoustroyavaneto-na-gradskata-sreda.html", "text": "Заключителна пресконференция ще се проведе в Община Карлово за отчитане на дейностите по проект „Благоустроена градска среда на град Карлово“. Това съобщиха от пресцентъра на  Общината . Тя ще се състои от 11.00 часа. На пресконференцията ще се огласи приключването на реализацията на на проект № BG16RFOP001-1.038-0001 – С01 „Благоустроена градска среда на град Карлово“ финансиран от Оперативна програма „Региони в растеж 2014-2020”. \r\nНа официална церемония от 12.00 часа ще бъде открита новата пешеходна зона по ул. „Водопад” и благоустроените обекти в централната част на град Карлово: ул. „Водопад”, ул. „Тодор Каблешков”, ул. „Тодор и Ана Пулеви”, ул. „Александър Стамболийски”, ул. „Дружба”, ул. „Хан Аспарух”, Междублоково пространство северно от бул. „ Освобождение“, при  блок № 20, № 22 на ул. „ Дружба“,  блок № 39, № 37 на бул. „Освобождение“ и блок № 35, №37 на ул. „Меден дол“, Предблокови зелени пространства по ул. „Ал. Стамболийски и ул. „Васил Левски”.", "date": "2018.09.29", "title": "Пловдив: Заключителна пресконференция ще се проведе в Община Карлово за отчитане на дейностите по проекта за благоустрояването на градската среда"}
{"url": "http://www.focus-news.net/news/2018/09/29/2572510/otkriva-se-grupoviyat-lov-na-diva-svinya.html", "text": "Открива се груповият лов на дива свиня. Това предвижда заповед на министъра на земеделието, храните и горите Румен Порожанов, съгласувана с министъра на околната среда и водите Нено Димов. Това съобщиха от пресцентъра на  Министерството на земеделието, храните и горите . \r\nВъв връзка с усложнената епизоотична обстановка и констатираното огнище на африканска чума по свинете в с. Тутраканци се въвеждат ограничения в  районите до границата с Румъния. Те са посочени в приложения към заповедта. В първата буферна зона, която обхваща до 5 км от границата с Румъния и до 10 км около с. Тутраканци се забранява груповият лов. Това засяга 119 ловни дружинки от общо 2810 в България или само 4,2% от всички. Втората зона, в която груповият лов е разрешен, но без кучета, обхваща териториите между 5 и 10 км от границата с Румъния, респективно между 10 и 20 км около с. Тутраканци.   За останалата част от България няма ограничения.  \r\nГруповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов.  \r\nИзпълнителна агенция по горите (ИАГ) напомня, че ловното оръжие е лично и не се предоставя на никой, дори на правоспособни ловци. При използване на гладкостенно (гладкоцевно) оръжие по време на групов лов на дива свиня се забранява използването на сачми с диаметър над 6 мм. Разрешена е употребата само на боеприпаси тип „куршум“.  \r\nРъководният екип на Министерството на земеделието, храните и горите и на ИАГ пожелават на всички ловци наслука и призовават към стриктно спазване на нормативната уредба и правилата за безопасност при ловуване по време на ловния сезон. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават.", "date": "2018.09.29", "title": "Открива се груповият лов на дива свиня"}
{"url": "http://www.focus-news.net/news/2018/09/29/2572493/efimeridagr-tsiklonat-zorbas-dostigna-bregovete-na-pelopones.html", "text": "Циклонът „Зорбас“ достигна бреговете на Пелопонес, пише гръцкото електронно издание  Efimerida.gr . \r\nСпоред последните данни, единствените райони на страната, който няма да засегне циклона, ще бъдат Северно Йонийският, Епир и Западна Македония, докато Северното крайбрежие на  Егейско море, Източна Македония и Тракия, които първоначално изглеждаше, че не са засегнати, са изложени на риск. \r\nВ Атика вълната от лоши метеорологични условия се очаква в събота следобед със силни ветрове и валежи. \r\nПромените в прогнозите също така определят действията на държавните институции, които са в пълна готовност и ще има сили, които се организират от Противопожарната служба, с, регионалните власти и всички агенции и служби, в регионите, в които  се очаква да бъдат засегнати от лошото време.  Юлиян Марков", "date": "2018.09.29", "title": "Efimerida.gr: Циклонът „Зорбас“ достигна бреговете на Пелопонес"}
{"url": "http://www.focus-news.net/news/2018/09/29/2572509/burgas-kampaniya-novite-shampioni-shte-zapochne-s-otkriti-urotsi-po-tenis-na-kort-na-panteona.html", "text": "Кампания „Новите шампиони“ ще започне от Бургас с открити уроци по тенис на корт на Пантеона, съобщиха от пресцентъра на  Общината . Събитието ще започне в 11.00 часа и ще продължи до 15.00 часа. Организатор е Българската федерация по тенис, с подкрепата на Община Бургас. В провеждането на откритите уроци ще се включат и треньорите от местните клубове по тенис на корт, както шампиони и медалисти от града, които ще демонстрират своите качества и умения с ракета в ръка. Целта на инициативата е да се популяризира този спорт сред децата и юношите от Бургас.", "date": "2018.09.29", "title": "Бургас: Кампания „Новите шампиони“ ще започне с открити уроци по тенис на корт на Пантеона"}
{"url": "http://www.focus-news.net/news/2018/09/29/2572511/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta.html", "text": "Във връзка с провеждане на футболна среща на Национален стадион „Васил Левски\" се въвеждат промени в организацията на движение. Това съобщиха от  пресцентъра на Столична община.  Забраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 24.00 часа на 29 септември 2018 г. при сектор „Г\" на Националния стадион „Васил Левски\". \r\n- От 12.00 до 19.00 часа на 29 септември 2018 г. на моста пред Национален стадион „Васил Левски\". \r\nОт 16.00 часа на 29 септември 2018 г. до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко\" между бул. „Васил Левски\" и бул. „Евлоги и Христо Георгиеви\"; \r\n- ул. „Евлоги и Христо Георгиеви\" между пл. „Орлов мост\" и бул. „Черни връх\"; \r\n- бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\".", "date": "2018.09.29", "title": "София: Въвежда се временна организация на движението във връзка с футболна среща"}
{"url": "http://www.focus-news.net/news/2018/09/29/2572514/sofiya-belogradchishkiyat-episkop-polikarp-shte-otsluzhi-zaupokoyna-molitva-v-kvartal-vladaya-po-povod-na-100-godini-ot-vladayskoto-vastanie.html", "text": "Негово преосвещенство Белоградчишкият епископ Поликарп ще отслужи заупокойна молитва в софийския квартал \"Владая\" по повод на 100 години от Владайското въстание, предаде репортер на  Агенция \"Фокус\" . Молитвата е с благословението на Негово светейшество Българския патриарх и Софийски митрополит Неофит. Заупокойната молитва ще бъде в софийския квартал \"Владая\" пред паметника на \"Загиналите за България\" пред Народно читалище \"Светлина\". Началото ще бъде в 11.00 часа.  \r\nНикола ПЕТКОВ", "date": "2018.09.29", "title": "София: Белоградчишкият епископ Поликарп ще отслужи заупокойна молитва в квартал \"Владая\" по повод на 100 години от Владайското въстание"}
{"url": "http://www.focus-news.net/news/2018/09/29/2572513/sliven-vavezhdat-se-promeni-v-gradskiya-transport-vav-vrazka-s-remontni-deynosti-po-krastovishte-rozova-gradina.html", "text": "Във връзка със строително-ремонтни дейности и промените в движението на кръстовище „Розова градина“, ще има изменение в маршрутите на линии, влизащо в сила от 29 септември 2018 г. до второ уведомяване, по информация на „Пътнически превози“ – Сливен. Това съобщиха от пресцентъра на  Община Сливен . \r\nМаршрутът на линии с № 3,7, 11, 14, 116, 24, 25 и 33 се променя само в посока към центъра, както следва - линии с № 3,7, 14, 24 и 33 – от бул. „Бургаско шосе“ по ул. „Илинденско въстание“, ул. „Хаджи Димитър“ към кръстовище „Билла“. Няма да се обслужват спирките „Вл. Заимов“, „Колодрума“ и „Розова градина“ в посока център. \r\nЛинии № 25 и 116 – от спирка „Дюлева река“ по бул. „Панайот Хитов“, Новоселски мост, ул. „Христо Ботев”, бул. „Братя Миладинови”. Няма да се обслужват спирките по бул. „Стефан Стамболов“ и ул. „Георги Данчев“ в посока център. \r\nЛиния № 11 – от ул. „Георги Данчев“ по ул. „Владислав Очков“, бул. „Панайот Хитов“, Новоселски мост, ул. „Христо Ботев”, бул. „Братя Миладинови”. Няма да се обслужва спирка „IV ОУ“ в посока център.", "date": "2018.09.29", "title": "Сливен: Въвеждат се промени в градския транспорт във връзка с ремонтни дейности по кръстовище „Розова градина“"}
{"url": "http://www.focus-news.net/news/2018/09/29/2572515/stara-zagora-v-grada-shte-se-provede-3-tiyat-natsionalen-folkloren-tantsov-festival-v-sartseto-na-trakiya.html", "text": "В града ще се проведе 3-тият Национален фолклорен танцов фестивал „В сърцето на Тракия”. Това съобщиха от пресцентъра на  Община Стара Загора . Организатори са Общината и Народно читалище „Родина-1860”. Фестивалът ще се проведе от 29 септември до 30 септември 2018 г. Откриването ще се състои от 10.30 часа в Парк „Артилерийски“. Фестивалът „В сърцето на Тракия” дава среща на любителски танцови клубове и формации от цялата страна за съхраняване на нематериалното културно наследство и популяризиране и запазване на българския фолклор. Право на участие имат всички любителски танцови групи, ансамбли, клубове и непрофесионални формации от цялата страна, изучаващи български народни танци. Няма ограничение на възрастта и броя на участниците. Фестивалът е без такса за участие и няма конкурсен характер.  \r\nПредставянето на всяка група е с продължителност до 10 минути и включва хора и/или танци по избор на участващата група. Музикалният съпровод да бъде осигурен на CD, флаш памет или с жива музика.  \r\nНа 30 септември 2018 г. ще се проведе инициативата \"Учебен час на открито\" - разучаване на хора от различни фолклорни области, от 11.00 часа в Парк „Артилерийски“.  \r\nОрганизаторите осигуряват места за преобличане на съставите и за паркиране на автомобили и автобуси по време на фестивалната програма, като си запазват правото на промени в нея.", "date": "2018.09.29", "title": "Стара Загора: В града ще се проведе 3-тият Национален фолклорен танцов фестивал „В сърцето на Тракия”"}
{"url": "http://www.focus-news.net/news/2018/09/29/2572491/afp-germanskiyat-grad-kyoln-se-gotvi-za-mashtabni-protesti-sreshtu-turskiya-prezident-koyto-shte-otkrie-dzhamiya-v-grada.html", "text": "Турският президент Реджеп Тайип Ердоган ще открие една от най-големите европейски джамии в Кьолн в събота, по време на  визитата му в Германия, като полицията се подготвя на фона на планираните протести, предава  AFP . \r\nОткриването ще бъде заключителното събитие на тридневното държавно посещение на Ердоган, чиято цел е да се поправят нарушените връзки с Берлин след две години напрежение. \r\nВ разговори с канцлера Ангела Меркел в петък двамата лидери говориха за своя интерес към предпазливо сближаване, но Меркел подчерта, че \"дълбоките различия\" остават по отношение на гражданските права и други въпроси. \r\nОчаква се около 10 000 критици на Ердоган да излязат по улиците в Кьолн, протестирайки за правата на човека и свободата на пресата в Турция и за нейното отношение към кюрдското малцинство. \r\nПоддръжниците на Ердоган ще се съберат в централната джамия в Кьолн - внушителна куполообразна сграда до  контролирана от Турция организация „Дитиб“. \r\nПолицията в Кьолн заяви, че се готви за двете мероприятия и че най-много 5 000 души ще могат да присъстват на церемонията по откриването поради причини, свързани с безопасността.  Юлиян Марков", "date": "2018.09.29", "title": "AFP:  Германският град Кьолн се готви за мащабни протести срещу турския президент, който ще открие джамия в града"}
{"url": "http://www.focus-news.net/news/2018/09/29/2572516/denyat-29-septemvri-v-svetovnata-istoriya.html", "text": "През 1789 г. - Конгресът на САЩ гласува създаването на американската армия. \r\n1853 г. - близо до бреговете на Шотландия потъва английският кораб “Ени Джейн”, в резултат на което загиват 348 души. 1916 г. - Джон Рокфелер става първият милионер в света. 1950 г. - в САЩ е тестван първият телефонен секретар. 1963 г. - състои се първото турне на “Ролинг Стоунс”. 1988 г. - космическата совалка “Дискавъри” е изстреляна от космодрума Кейъп Канаверал. САЩ изстрелват совалка за първи път след трагедията с “Челинджър”. Това бележи завръщането на САЩ в космическите полети със совалки. На 29 септември са родени:  Гней Помпей Велики – римски пълководец; Мигел де Сервантес Сааведра  - испански писател, автор на  романа  „Дон Кихот”; Михаил Дмитриевич Скобелев -  герой от Руско – турската война 1877 – 1878 г.; Силвио Берлускони – италиански медиен магнат, политик, мултимилионер; Джери Лий Луис – американски певец и пианист, един от родоначалниците на рокендрола; Лех Валенса, бивш президент на Полша. \r\nНа 29 септември умират:  Емил Зола – френски писател; Рудолф Дизел, немски инженер; Уилям Боинг, американски авиоконструктор. \r\n2015 г. \r\nАнализ на събрани данни и снимки от Марс Риконъсънс Орбитър доказва, че на Марс има течаща вода. \r\n2015 г. \r\nАнализ на немската застрахователна компания Allianz показва, че поради поевтиняване на рублата руснаците стават по-бедни от украинците. \r\n2014 г. \r\nСледственият комитет на Русия образува наказателно дело за геноцид над рускоезичното население в Украйна. \r\n2014 г. \r\nКонституционният съд на Испания блокира за пет месеца указа за провеждане на референдума за независимост на Каталония. \r\n2014 г. \r\nВ Хонконг избухва масов протест за демократични промени. \r\n2013 г. \r\nВ Австрия се провеждат парламентарни избори. \r\n2012 г. \r\nЖан Пол Паломерос е новият главнокомандващ на НАТО по трансформацията. \r\n2012 г. \r\nБо Силай е изключен от компартията на Китай. \r\n2011 г.  \r\nПарламентът на Киргизия постави казината извън закона. \r\n2004 г.  \r\nФеренц Дюрчан е избран за министър-председател на Унгария. Ференц Дюрчан е роден на 4 юни 1961 г. в гр. Папа, Унгария. През 1984 г. завършва висше образование специалност „Педагогика”, по-късно и „Икономика”. \r\nМежду 1990 г. и 2000 г. развива собствен бизнес и успява да се нареди сред 100-те най-богати хора в Унгария. През 2000 г. става член на Унгарската социалистическа партия. През 2002 г. става съветник на министър-председателя Петер Медеши, а през 2003 г. – министър на спорта и младежта в неговото правителство. След разрив на взаимоотношенията му с Медеши мнозинството от делегатите на партията застават зад позицията на Дюрчан и през 2004 г. го избират за министър-председател. През 2006 г. партията на социалистите спечелва изборите, а Дюрчан е обявен за нейн председател. \r\n1997 г. \r\nБритански учени съобщават, че са открили връзка между инфекциозно заболяване на човешкия главен мозък и инфекциозно заболяване на мозъка на кравите. Налице е категорично доказателство за нова версия на синдрома на Кройцфелд-Якобс, придобила известност като “Луда крава”. Научното наименование на тази нова версия е Bovine Spongiform Encephalopathy (BSE). Към дадения момент двадесет и един души във Великобритания са инфектирани със заболяването. Всички те са консумирали месо, заразено с “Луда крава”. \r\n1988 г. \r\nКосмическата совалка “Дискавъри” е изстреляна от космодрума Кейъп Канаверал. САЩ изстрелват совалка за първи път след трагедията с “Челинджър”. Това бележи завръщането на САЩ в космическите полети със совалки. \r\n1963 г. \r\nСъстои се първото турне на “Ролинг Стоунс”. Английската рокгрупа е създадена в Лондон през 1962 г. в състав: Мик Джагър – вокал; Кийт Ричард – китара, вокал; Брайън Джоунз – китара (до 1969 г.); Чарли Уотс – ударни; Бил Уаймън – бас; Мик Тейлър – китара (1969-1975 г.); Рон Ууд – китара, вокал (от 1975 г.). Името на състава е взето от едноименния блус на Мъди Уотърс. \r\n1960 г. \r\nСъветският лидер Никита Хрушчов разстройва съвещание на Общото събрание на ООН с няколко гневни избухвания. С цел да изрази неодобрението си към начина, по който силите на ООН се намесват във военния конфликт в Конго Хрушчов два пъти удря с двата си юмрука по банката и два пъти прекъсва с викове на руски език, съпроводени с размахване на показалец говорещия на трибуната британски премиер. \r\n1952 г. \r\nМежду 29 септември и 3 октомври се провежда инсценираният \"голям католически процес\" срещу 40 души, от които 27 свещеници и една монахиня. Те са обвинени в създаване на \"шпионска и заговорническа католическа организация в България\", работила в услуга на Ватикана и на чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора. \r\n1950 г. \r\nВ САЩ е тестван първия телефонен секретар. \r\n1938 г. \r\nНа 29 и 30 септември в Мюнхен е сключено Мюнхенското споразумение (1938 г.). Подписано е от министър-председателя на Англия Н. Чембърлейн, министър-председателя на Франция Ед. Даладие, А. Хитлер от името на Германия и Б. Мусолини от името на Италия. \r\nСпоразумението предвижда откъсването на Судетската област от Чехословакия и предаването й на Германия, а така също и откъсването на някои други чехословашки области, които се предават на Унгария и Полша. Мюнхенското споразумение (1938 г.) е една от първите значителни стъпки, довели до избухването на Втората световна война (1939-1945 г.). \r\n1927 г. \r\nВ Сейнт Луис торнадо разрушава 1800 сгради и убива 85 души. \r\n1924 г. \r\nСъветът на Обществото на народите одобрява спогодбата \"Калфов – Политис\". \r\nСпогодбата “Калфов – Политис” (1924 г.) е за осигуряване на националните и културните права на българското малцинство в Гърция и на гръцкото малцинство в България. Подписана е на 10 септември 1924 г. от външните министри на България (Христо Калфов) и на Гърция (Николас Политис), по чиито имена е и наречена. \r\n1916 г. \r\nДжон Рокфелер става първият милионер в света. \r\n1912 г. \r\nСветият синод назначава Драговитийския епископ Йосиф за ръководител на военното православно духовенство при Главната квартира с чин офицерски кандидат. \r\n1853 г. \r\nБлизо до бреговете на Шотландия потъва английският кораб “Ени Джейн”, в резултат на което загиват 348 души. \r\n1801 г. \r\nПодписан е Мадридският договор, с който е сложен край на войната между Испания и Португалия. \r\n1789 г. \r\nКонгресът на САЩ гласува създаването на американската армия. \r\n1739 г. \r\nС посредничеството на френския посланик в Цариград граф дьо Вилньов Русия и Турция подписват Белградския мирен договор, с който окончателно завършва руско-турската война от 1735-1739 г. Според клаузите на договора Русия няма право да държи свои кораби в Азовско и Черно море, като търговията между двете страни трябва да се осъществява с османски кораби. Петербург получава незначителни териториални придобивки в района на р. Днепър. Мирът съдейства за временното стабилизиране на Османската империя, което има благоприятно въздействие за стопанското развитие на българските земи. \r\n1227 г. \r\nПапа Григорий отлъчва от църквата германския крал Фридрих II. На тази дата са родени: \r\n106 г. \r\nРоден е Гней Помпей Велики – римски пълководец \r\n1976 г. \r\nРоден е Андрий Шевченко – украински футболист, нападател. Започва кариерата си през 1994 г. в “Динамо” – Киев (за 5 години отбелязва 60 гола в 118 мача; 5-кратен шампион на Украйна). През 1999 г. преминава в “Милан” (до началото на сезона 2002/2003 г. има 95 мача и 62 гола). В момента Шевченко е играч на “Челси”. Национален състезател за отбора на Украйна. \r\n1943 г. \r\nРоден е Лех Валенса, бивш президент на Полша \r\n1936 г. \r\nРоден е Силвио Берлускони – италиански медиен магнат, политик, мултимилионер. \r\n1935 г. \r\nРоден е Джери Лий Луис – американски певец и пианист, един от родоначалниците на рокендрола. \r\n1912 г. \r\nРоден е Микеланджело Антониони – италиански режисьор, създател на киното на постнеореализма, философски задълбочено и провокиращо: \"Викът\" (1957 г.), \"Приключението\" (1960 г.), \"Нощта\" (1961 г.), \"Затъмнението\" (1962 г.), \"Червената пустиня\" (1964 г.), \"Фотоувеличение\" (1967 г.), \"Забриски пойнт\" (1970 г.), \"Китай\" (1973 г.), \"Професия репортер\" (1975 г.), \"Тайната на Обервард\" (1980 г.), \"Идентификацията на една жена\" (1982 г.), \"Отвъд облаците\" (1995 г.), \"Посока Верна\" (2000 г.), \"За да бъдем заедно\" (2001 г.). \r\n1843 г. \r\nРоден е Михаил Дмитриевич СКОБЕЛЕВ - генерал, отличил се в Руско – турската война 1877 – 1878 г. На тази дата умират: \r\n2007 г. \r\nУмира Волфганг Прайзенданц. Волфганг Прайзенданц е немски германист и професор по литературознание. Роден е на 28 април 1920 г.  \r\nВолфганг Прайзенданц е един от седемте професори, които учредяват университета в Констанц. Членува в големия и малкия сенат на университета, както и в т.нар. „Констанцка школа”. \r\nУмира на преклонната 87-годишна възраст. \r\n1956 г. \r\nУмира Уилям Боинг, американски авиоконструктур \r\n1913 г. \r\nУмира Рудолф Дизел, немски инженер \r\n1902 г. \r\nУмира Емил Зола – френски писател. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.29", "title": "Денят 29 септември в световната история"}
{"url": "http://www.focus-news.net/news/2018/09/29/2572517/veliko-tarnovo-detsa-ot-grada-shte-risuvat-varhu-tekstilni-torbichki-v-ramkite-na-initsiativata-risuvay-za-prirodata.html", "text": "Деца от Велико Търново ще рисуват върху текстилни торбички в рамките на инициативата „Рисувай за природата“. Това съобщиха за  Радио „Фокус“ – Велико Търново  организаторите. Събитието ще се проведе в парк „Дружба“ от 10.30 до 13.30 часа. Деца, ученици, студенти и цели семейства ще имат възможност да рисуват върху торбички за многократна употреба, като по този начин ще кажат „стоп“ на найлоновите торбички, пластмасовите чашки и сламки. „Текстилните торбички са здрави и компактни, а всеки ще има възможност да си изрисува своята с цветовете, които обича. След това тя остава за вас и може да се ползва за пазар, работа, училище или за ръчно изработен подарък към скъп човек“, посочват организаторите.  Всеки, който желае да подкрепи каузата, може да закупи и предварително изрисувана торбичка. Предвидени са и много тематични игри, в които ще се включи и групата за упражнения и здраве „TarnovoRuns“, както и „Доброволно чистене – Велико Търново“. Целта е децата да се научат как да рециклират, как да ползват торбички за многократна употреба и как да намалят вредния отпечатък на човека върху природата. Инициативата „Рисувай за природата“ е съфинансирана от Младежка банка Велико Търново, Сдружение „академика – 245“ и Фондация „Работилница за граждански инициативи“ по „Програма за развитие на обществените фондации“ с финансовата подкрепа на Фондация „Чарлз Стюарт Мот“. \r\nНадежда КРЪСТЕВА", "date": "2018.09.29", "title": "Велико Търново: Деца от града ще рисуват върху текстилни торбички в рамките на инициативата „Рисувай за природата“"}
{"url": "http://www.focus-news.net/news/2018/09/29/2572512/afp-desetki-tela-se-vizhdat-po-ulitsite-na-udareniya-ot-zemetresenie-i-tsunami-indoneziyski-grad-palu.html", "text": "Десетки тела се виждат по улиците на ударения от земетресение и цунами индонезийски град Палу, предава  AFP . \r\nДесетки тела бяха открити в събота сутринта след силното земетресение и последвалото го  цунами, които засегнаха остров Сулавеси в Индонезия, предаде фотограф на агенцията, като властите се страхуват от \"много смъртни случаи\". \r\nНе бяха предоставени официални сведения, но първите снимки от град Палу (350 000 жители) на западния бряг на Сулавеси показаха тела, разположени в близост до брега, някои покрити със сини одеяла.  \r\n\"Има много тела, но не знаем точно колко\", каза за агенцията Мохамед Сияуги, ръководител на индонезийската спасителна служба, която оказва помощ на място. \r\nЗеметресението е било  с магнитуд 7,5, според Геологическата служба на САЩ (USGS). То е по-мощно от поредицата от смъртоносни земетресения, засегнали Индонезия през август, които доведоха до смъртта на повече от 500 души, а други и около 1500 бяха ранени на остров Ломбок, съседен на Бали. \r\n\"Това е истинско цунами, което удари Палу\", каза Рахмат Трионо, ръководител на центъра за земетресения и цунами в агенцията, по телевизионния канал \"Компас\". \r\n\"Цунамито дойде в 18:22 местно време (...) с максимална височина 1,5 метра на брега близо до Палу\", каза президентът на Националната геофизическа агенция на Индонезия.  Юлиян Марков", "date": "2018.09.29", "title": "AFP: Десетки тела се виждат по улиците на ударения от земетресение и цунами индонезийски град Палу"}
{"url": "http://www.focus-news.net/news/2018/09/29/2572519/dobrich-mnogoprofilna-bolnitsa-za-aktivno-lechenie-v-kavarna-shte-provede-kampaniya-za-bezplatni-pregledi-za-perde-na-ochite.html", "text": "На 29 септември 2018 г. и 20 октомври 2018 г. в Многопрофилна болница за активно лечение – Каварна ще се проведат безплатни профилактични прегледи за болестта катаракта (перде) на очите. Това съобщиха от пресцентъра на  Община Каварна . Прегледът ще се проведе от д-р Мария Стоева от Медицински университет - Варна. Целта на тези профилактични прегледи е да се  отсеят пациенти, които са с добра перспектива за възвръщане на своето зрение. Тези пациенти ще имат възможност да си направят безплатна операция, при която ще се имплантират лещи на очите. Операциите ще се извършват под егидата на Медицински университет Варна, Общинска болница Каварна и с патронажа на кмета на община Каварна. \r\nПоради запълване на 29 септември, записванията продължават за 20 октомври, след което ще бъде определена и дата за месец ноември. Часове за преглед могат да се записват на регистратурата на МБАЛ - Каварна. Прегледите ще се проведат в кабинет №40, етаж 2 от 8.00 часа.", "date": "2018.09.29", "title": "Добрич: Многопрофилна болница за активно лечение в Каварна ще проведе кампания за безплатни прегледи за перде на очите"}
{"url": "http://www.focus-news.net/news/2018/09/29/2572521/blagoevgrad-nad-100-uchastnitsi-shte-vzemat-uchastie-v-sastezanieto-po-leka-atletika-koeto-shte-se-provede-v-grada.html", "text": "Над 100 участници ще вземат участие в състезанието по лека атлетика, което ще се проведе в Благоевград. Това съобщиха от пресцентъра на  Общината . Спортната проява ще бъде открита от 10.00 часа в Спортен интернат „Пирин“. Очаква се да пристигнат гости и от Македония, които да се включат в турнира „Децата на Благоевград“. Състезателите ще мерят сили на дължина 60 метра и 100 метра. В спортната инициатива са включени смесена щафета и дълъг скок. Паралелно със състезанието СК „Джордан“ отбелязва и своя 25-и рожден ден. Организатори на събитието са клуб по лека атлетика „Джордан“ и Община Благоевград. Състезанието има за цел да насочи вниманието на младите хора към спорта. То ще продължи през целия ден, като в него ще се включат участници от различни възрастови групи. Развитието и популяризирането на спорта е сред основните приоритети в политиката на Община Благоевград. През последните години се наблюдава сериозен ръст на спортуващите в общинските спортни бази. Благоевград е сред малкото общини, които предоставят базите, общинска собственост за безвъзмездно ползване от спортните клубове.", "date": "2018.09.29", "title": "Благоевград: Над 100 участници ще вземат участие в състезанието по лека атлетика, което ще се проведе в града"}
{"url": "http://www.focus-news.net/news/2018/09/29/2572524/sliven-v-grada-shte-bade-otbelyazana-mezhdunarodnata-nosht-na-prilepite.html", "text": "Международната нощ на прилепите ще бъде отбелязана в Сливен. Събитието ще бъде отбелязано в дирекцията на Природен парк „Сините камъни“. Проявите започват от 11.00 часа, съобщи представителят на  организаторите  Елена Стоева. Презентации, различни ателиета, арт работилници, изложби, рисуване, презентации и филми ще провокират интереса към тайнствения живот на прилепите.  Инициативата за честване на събитието е на Секретариата на EUROBATS – Споразумението за опазване на европейските видове прилепи. \r\nОтбелязана за първи път през 1990 г. във Франция и Полша, днес Европейската нощ на прилепите се организира в повече от 30 държави, сред които и България. През 2012 г., за първи път към събитието се присъединиха и САЩ, Филипините, Азербайджан, Израел, Тунис, Украйна и Ливан. С това Нощта на прилепите се превръща в международна проява, надхвърляща мащабите на „Стария континент“, която цели да запознае повече хора с уникалния начин на живот и голямата значимост на едни от най-интересните животни на планетата – прилепите. \r\nВ Сливен събитието се организира от Зелени Балкани и дирекцията на Природния парк.", "date": "2018.09.29", "title": "Сливен: В града ще бъде отбелязана Международната нощ на прилепите"}
{"url": "http://www.focus-news.net/news/2018/09/29/2572518/natsionalniyat-savet-na-bsp-shte-provede-redovno-zasedanie.html", "text": "Националният съвет на БСП ще проведе редовно заседание. То ще се проведе от 11.00 часа в зала „Александър Лилов“ в централата на партията на ул. „Позитано“ № 20. В първа точка от дневния ред е предвидено лидерът на БСП Корнелия Нинова да представи пред Пленума доклад за актуалната политическа обстановка. Заместник-председателят на БСП Кирил Добрев ще представи доклад за организацията и представянето на проекта „Визия за България”. Дневният ред включва още отчет за дейността на парламентарната група на “БСП за България” през четвъртата сесия на 44-ото Народно събрание и законодателни приоритети през петата сесия на 44-ото Народно събрание. Докладът ще бъде представен от заместник-председателя на ПГ на „БСП за България“ Крум Зарков.  Очаква се Пленумът да учреди национална награда на Националния съвет на БСП и парламентарната група на „БСП за България” и на УС на Съюза на българските писатели за литература на името на Христо Смирненски. \r\nДеница КИТАНОВА", "date": "2018.09.29", "title": "Националният съвет на БСП ще проведе редовно заседание"}
{"url": "http://www.focus-news.net/news/2018/09/29/2572525/pazardzhik-obshtina-velingrad-se-vklyuchva-s-initsiativa-v-svetovniya-den-na-hodeneto.html", "text": "Община Велинград се включва с инициатива в Световния ден на ходенето – 29 септември, който се провежда за 26-ти пореден път в България, съобщиха от  Общината . Мероприятието има за цел да популяризира здравословния начин на живот, чрез практикуване на най-лесно достъпната и естествена физическа активност- ходенето, защото то може да се практикува навсякъде, по всяко време и не изисква финансови средства. \r\nВсички желаещи велинградчани и гости могат да се включат в Световния ден на ходенето, който във Велинград ще се проведе на 29 септември. Стартът е в 10.00 часа пред „Паметник на съпротивата” с крайна точка „Вазова поляна”, а по-дългият маршрут е до връх Острец. \r\nОбщина Велинград кани всички, които имат възможност, да се включат в инициативата и да прекарат един приятен и забавен ден сред природата.", "date": "2018.09.29", "title": "Пазарджик: Община Велинград се включва с инициатива в Световния ден на ходенето"}
{"url": "http://www.focus-news.net/news/2018/09/29/2572523/afp-48-sa-zaginali-a-stotitsi-sa-raneni-v-udareniya-ot-tsunami-indoneziyski-grad-palu.html", "text": "Поне 48 души са загинали в индонезийския град Палу, който беше ударен от цунами, обявиха от бедствената агенция на страната, предоставяйки за първи път конкретен брой на загинали след природното бедствие, предава  AFP . \r\nАгенцията поясни, че други 356 души са ранени, а вълните са били с височина от метър и половина.  Йонислав Дочев", "date": "2018.09.29", "title": "AFP: 48 са загинали, а стотици са ранени в ударения от цунами индонезийски град Палу"}
{"url": "http://www.focus-news.net/news/2018/09/29/2572527/pernik-panihida-po-sluchay-1-godina-ot-konchinata-na-arhimanrit-teofan-shte-bade-otsluzhena-v-giginskiya-manastir-sv-sv-kozma-i-damyan.html", "text": "В Гигинския манастир „Св. св. Козма и Дамян“ ще бъде отслужена панихида по повод на 1 година от кончината на архимандрит Теофан, предаде репортер на  Агенция „Фокус“ . Началото ще бъде в 11.00 часа.  \r\nНикола ПЕТКОВ", "date": "2018.09.29", "title": "Перник: Панихида по случай 1 година от кончината на архиманрит Теофан ще бъде отслужена в Гигинския манастир „Св. св. Козма и Дамян“"}
{"url": "http://www.focus-news.net/news/2018/09/29/2572526/sport-nikolay-mitov-napusna-septemvri-sofiya.html", "text": "Треньорът на Септември (София) Николай Митов е напуснал клуба. Той е взел решението след слабите резултати на отбора. В последния си мач Септември загуби от Витоша (Бистрица) с 1:2, а това е седма поредна загуба за отбора, като той се намира на предпоследното място в Първа лига с една победа и 4 точки. Митов стана треньор на Септември преди година и успя да спаси клуба от изпадане през изминалия сезон.", "date": "2018.09.29", "title": "Спорт: Николай Митов напусна Септември (София)"}
{"url": "http://www.focus-news.net/news/2018/09/29/2572520/sofiya-vremenno-se-ogranichava-dvizhenieto-v-aktivnata-i-izprevarvashtata-lenta-po-avtomagistrala-trakiya-pri-km-13-v-posoka-burgas-poradi-patno-proizshestvie.html", "text": "Временно се ограничава движението в активната и изпреварващата лента по АМ \"Тракия\" при км 13 в посока Бургас, поради ПТП. Това съобщиха от  пресцентъра на Агенция \"Пътна инфраструктура\" . Движението се осъществява само в аварийна лента и се регулира от пътна полиция.", "date": "2018.09.29", "title": "София: Временно се ограничава движението в активната и изпреварващата лента по автомагистрала \"Тракия\" при км 13 в посока Бургас, поради пътно произшествие"}
{"url": "http://www.focus-news.net/news/2018/09/29/2572528/plovdiv-shte-bade-postaven-finalat-na-tazgodishnoto-izdanie-na-blagotvoritelnata-kampaniya-stara-hartiya-za-nova-kniga.html", "text": "Финалът на тазгодишното издание на благотворителната кампания „Стара хартия за нова книга“ ще бъде поставен в Пловдив. Това съобщиха за  Радио „Фокус”- Пловдив  от Фондация „Пловдив 2019“. Всички деца от града могат да се включат в инициативата, като с помощта на възрастен придружител предадат 5 кг хартия за рециклиране между 10.00 и 14.00 часа на пл. „Стефан Стамболов“, пред Общината. В замяна малчуганите ще получат нова книжка, която те сами ще изберат. Организаторите от „Екопак България“ и Книжен център „Гринуич“ напомнят, че децата, донесли допълнителни 5 кг стара хартия, ще получат като подарък изданието „Грийн тийн“, публикувано специално за каузата. За трети път градът под тепетата посреща инициативата, която обединява грижата за природата и любовта към четенето. Събитието се провежда с подкрепата на Община Пловдив, Народна библиотека „Иван Вазов“ и Фондация „Пловдив 2019“. \r\nКуклено шоу, много музика, игри с награди и предизвикателства очакват всички участници в празничния ден. На сцената за втора поредна година ще излязат звездите от „Art Voice Centre“. За настроението на всички присъстващи ще се погрижат още група „Мини бамбини“ и фолклорен ансамбъл „Тракийска младост“ към СУ „Любен Каравелов“. \r\nОсвен книгите, които децата ще получат срещу предадената хартия за рециклиране, те имат възможност да си спечелят още повече награди в екоиграта и в специалната викторина „Светът на Нарния“, вдъхновена от литературния символ на кампанията тази година.", "date": "2018.09.29", "title": "Пловдив: Ще бъде поставен финалът на тазгодишното издание на благотворителната кампания „Стара хартия за нова книга“"}
{"url": "http://www.focus-news.net/news/2018/09/29/2572529/burgas-s-normalna-intenzivnost-se-osashtestvyava-dvizhenieto-na-motorni-prevozni-sredstva-v-sutreshnite-chasove-v-oblastta.html", "text": "С нормална интензивност се осъществява движението на моторни превозни средства в сутрешните часове в Областта. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими. \r\nПоради извършването на строителни дейности на надлеза на път I-9 /Варна-Бургас/ при км 226+747, кв. Сарафово, той ще бъде затворен за движението на пътни превозни средства до 09.10.2018 г. /вторник/. В този период преминаването ще се осъществява по кръговото движение при кв. „Сарафово“. Община Бургас се извинява за временното неудобство на шофьорите и ги призовава да карат внимателно и да спазват пътните знаци. \r\nВ областния център движението също се осъществява с нормална интензивност. Спокоен е трафикът по основните улици и булеварди в Бургас. По-натоварено в сутрешните часове е движението в района на кръстовището между улиците „Спортна“ и „Индустриална“, по бул. „Тодор Александров“ и по някои участъци от булевардите „Сан Стефано“ и „Мария Луиза“. \r\nМария ГЕОРГИЕВА", "date": "2018.09.29", "title": "Бургас: С нормална интензивност се осъществява движението на моторни превозни средства в сутрешните часове в областта"}
{"url": "http://www.focus-news.net/news/2018/09/29/2572530/aleksis-tsipras-gartsiya-nasarchava-stabilnostta-na-balkanite-i-otklyuchva-tehniya-potentsial.html", "text": "Гърция активно насърчава стабилността и икономическия растеж на Балканите чрез политическо решение, което отключва потенциала на региона да се присъедини към Европейския съюз и други международни организации, заяви министър-председателят на Гърция Алексис Ципрас, говорейки от трибуната на Общото събрание на ООН в Ню Йорк, предава гръцката информационна агенция  АНА-МПА . \r\n„Чрез нашия диалог с Албания, но най-вече с историческия договор от Преспа с нашия северен съсед, ние насърчаваме стабилността. Договорът от Преспа е едно споразумение, което не е важно единствено за региона, но и за това, че може да служи като модел за разрешаване на спорове. Това е споразумение, което не беше постигнато за задоволяване на интересите на по-голямата страна, а такова, което беше взаимно прието от двете страни“, заяви той. \r\nЦипрас добави, че въпреки трудностите, Гърция е приела бежанци и мигранти в страната, давайки пример за солидарност. „Бежанската служба, която не съществуваше преди пет години, днес приема най-големият брой молби (за убежище) в Европа, спрямо големината на населението ни“. \r\n„Главното послание за международната общност не е патриотизъм или глобализация, а дали ще оставим света по неконтролируемия му курс на завръщане към националистите, нещо, което историята ни научи, че води до трагедии, или ще създадем условията за общи прогресивни решения, които ще уважават суверенитета на държавите и народите“, заяви още Ципрас.  Йонислав Дочев", "date": "2018.09.29", "title": "Алексис Ципрас: Гърция насърчава стабилността на Балканите и отключва техния потенциал"}
{"url": "http://www.focus-news.net/news/2018/09/29/2572531/haskovo-shte-bade-otbelyazana-180-godishninata-ot-osveshtavaneto-na-hram-sv-yoan-bogoslov-v-selo-gugutka.html", "text": "От 9.00 часа, с благословението на Негово високопреосвещенство Пловдивския митрополит Николай,  Негово Преосвещенство Знеполският епископ Арсений ще отслужи архиерейска света Литургия по повод 180 години от освещаването на храм „Св.Йоан Богослов” в с. Гугутка, Ивайловградска духовна околия, предаде репортер на  Агенция \"Фокус\". \r\nНикола ПЕТКОВ", "date": "2018.09.29", "title": "Хасково: Ще бъде отбелязана 180-годишнината от освещаването на храм \"Св. Йоан Богослов\" в село Гугутка"}
{"url": "http://www.focus-news.net/news/2018/09/29/2572522/kyustendil-shte-badat-otkriti-pametni-plochi-na-geroite-ot-parvata-svetovna-voyna.html", "text": "От 10.30 часа в градинката пред паметника на загиналите в Балканските войни и Първа световна война, ще бъдат открити паметни плочи, дарени на Община Кюстендил от достойният родолюбец, щедрият дарител и водещ специалист в областта на онкохирургията проф. д-р Иван Гаврилов. Това съобщиха от пресцентъра на  Община Кюстендил  Тържествената церемония ще започне с молебен за упокоение на починалите кюстендилци в Първата световна война. След откриването на мемориалните плочи ще бъдат раздадени 400 порции осветено ястие в памет на загубилите живота си наши съграждани във военните действия. \r\nОт 20.00 часа на площад „Велбъжд“ всички гости и граждани на град Кюстендил ще имат възможността да се насладят на грандиозния театрален фолклорен спектакъл „Осмото чудо“ представен от Национален ансамбъл \"Българе\", със специалното участие на холивудската знаменитост Бен Крос.", "date": "2018.09.29", "title": "Кюстендил: Ще бъдат открити паметни плочи на героите от Първата световна война"}
{"url": "http://www.focus-news.net/news/2018/09/29/2572536/plovdiv-ogranicheno-e-dvizhenieto-po-patya-plodovitovo-parvomay-asenovgrad-za-kamioni-nad-5-tona.html", "text": "Ограничено е движението по пътя Плодовитово – Първомай – Асеновград при км 6+832 в района на моста над р. Марица за камиони над 5 тона. Това съобщиха за  Радио „Фокус“-Пловдив  от Областно пътно управление. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. Опасност от падащи камъни има по пътищата в планинските райони особено по направленията Асеновград-Смолян, Кричим-Девин и Юговско ханче-Югово-Лъки.  До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nДвижението в Пловдив и областта се извършва с нормална интензивност. Пътищата навсякъде са сухи. Видимостта е добра. \r\nМария РУСЕВА", "date": "2018.09.29", "title": "Пловдив: Ограничено е движението по пътя Плодовитово – Първомай – Асеновград за камиони над 5 тона"}
{"url": "http://www.focus-news.net/news/2018/09/29/2572535/sofiya-vazstanoveno-e-dvizhenieto-po-avtomagistrala-trakiya-pri-km-13-v-posoka-burgas.html", "text": "Възстановено е движението по автомагистрала \"Тракия\" при км 13 в посока Бургас. Това съобщиха от  пресцентъра на Агенция \"Пътна инфраструктура\".", "date": "2018.09.29", "title": "София: Възстановено е движението по автомагистрала \"Тракия\" при км 13 в посока Бургас"}
{"url": "http://www.focus-news.net/news/2018/09/29/2572532/blagoevgrad-v-bansko-shte-se-provede-sastezanieto-three-mountains-hard-enduro-bansko-2018.html", "text": "На 29 и 30 септември Мото Дружина Банско с любезната подкрепа на Община Банско за трети път ще бъде домакин на най-силните състезатели в Българския екстремен ендуро шампионат. Това съобщиха от пресцентъра на  Община Банско . Майсторите на екстремното каране с мотори и АТВ в страната, ще премерят сили в два състезателни дни – навигация и на затвореното трасе – ендурокрос, който ще се проведе в бившите казармени помещения в Банско.  \r\nМиналата година участие взеха над 230 състезателя. Тази година отново ще има международно участие, като за кръга заявки са подали състезатели от Франция, Гърция и Румъния. На 29 септември е стартът на навигацията в отделните класове, като състезателите ще изминат трасе с дължина около 80 километра. Първият мотор от надпреварата ще потегли по трасето в 10.00 часа а трасето се затваря в 17.00 часа.  \r\nНа 30 септември от 10.00 на затвореното трасе в бившите казармени помещения в Банско ще започнат и надпреварите в изключително атрактивния за зрителите ендурокрос – преминаване на естествени и изкуствени препятствия с мотори и АТВ. \r\nСъстезанието е 10-и кръг от Българския екстремен ендуро шампионат – BG X Enduro Championship и се утвърди като най-популярното и професионално организирано състезание в дисциплината за България. Организаторите са подготвили и специален щанд, на който всеки фен на екстремното ендуро ще може да си закупи брандирана тениска или шапка за спомен от състезанието.", "date": "2018.09.29", "title": "Благоевград: В Банско ще се проведе състезанието Three mountains hard enduro Bansko 2018"}
{"url": "http://www.focus-news.net/news/2018/09/29/2572533/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е предимно облачно, но без валежи, мъгли и намалена видимост.  Трафикът в началото на почивния ден е спокоен. Допълнително въведени ограничения и нови затворени участъци в региона няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.09.29", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/09/29/2572537/gabrovo-propadnal-uchastak-zatrudnyava-dvizhenieto-po-patya-za-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – интензивен. Ограничено е движението по част от пътя между Чехлевци и Вълчевци, съвпадаща с ул. „Малина“ в  Габрово. В участъка от км 10+940 до км 11+829 текат строителни дейности. Движението се осъществява през улици в урбанизирана територия на Габрово. Поставена е необходимата сигнализация. Обходният маршрут за квартал „Чехлевци“ е  по път III-5004, път II-44 и път III-4404. Срокът за приключване на ремонта е края на септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. \r\nЛуиза ТРАНЧЕВА", "date": "2018.09.29", "title": "Габрово: Пропаднал участък затруднява движението по пътя за село Стоманеците"}
{"url": "http://www.focus-news.net/news/2018/09/29/2572543/pazardzhik-opasnost-ot-padashti-kamani-po-patishtata-v-chastta-na-rodopite-v-oblastta.html", "text": "Нормално натоварено е движението по главните пътища на област Пазарджик, съобщи за  Радио „Фокус“-Пазарджик  дежурният в Областно пътно управление-Пазарджик. Пътните настилки са сухи. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Движението по пътя от село Белица до село Поибрене от 32 до 36 км се осъществява в една лента с поетапно затваряне на ляво и дясно платно за движение поради частични ремонтни дейности на асфалтовата настилка. Опасност от падащи камъни по пътищата в частта на Родопите в областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.09.29", "title": "Пазарджик: Опасност от падащи камъни по пътищата в частта на Родопите в областта"}
{"url": "http://www.focus-news.net/news/2018/09/29/2572539/sofiya-bezplaten-ung-pregled-shte-se-provede-v-dkts-5.html", "text": "Безплатен профилактичен УНГ прегледи организира ДКЦ 5 в София - Студентска поликлиника, във връзка с началото на учебната година. Това съобщиха от пресцентъра на  Столична община . \r\nПрегледът ще бъде извършен от д-р Ивета Иванова до 12.00 часа в поликлиниката на бул. \"Акад. Стефан Младенов\" №8., ет. 2, кабинет №53 . \r\nЧасовете за прегледи са ограничени и е необходимо предварително записване на тел. 0886 62 85 09, в работно време, уточняват от здравното заведение. \r\nОт безплатните профилактични прегледи могат да се възползват пациенти от всички възрастови групи.", "date": "2018.09.29", "title": "София: Безплатен УНГ преглед ще се проведе в ДКЦ 5"}
{"url": "http://www.focus-news.net/news/2018/09/29/2572541/arhiereyska-sveta-liturgiya-shte-bade-otsluzhena-v-stolichniya-hram-pokrov-bogorodichen-na-1-oktomvri-po-povod-golemiya-hristiyanski-praznik-pokrov-na-presveta-bogoroditsa.html", "text": "На 1 октомври всяка година Православната църква чества големия християнски празник Покров на Пресвета Богородица. По този повод, в празничния за християните неделен ден, на  \r\n30 септември, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Покров Богородичен“, гр. София, зад хотел „Родина“,  ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . Началото е от 9.00 часа.  \r\nНикола ПЕТКОВ", "date": "2018.09.29", "title": "Архиерейска света Литургия ще бъде отслужена в столичния храм „Покров Богородичен“ на 1 октомври по повод големия християнски празник Покров на Пресвета Богородица"}
{"url": "http://www.focus-news.net/news/2018/09/29/2572545/voa-sasht-shte-izteglyat-svoi-diplomati-ot-basra-zaradi-zaplahi-ot-strana-na-iran.html", "text": "САЩ обявиха в петък, че ще закрият своето консулство в иракския град Басра и ще преместят дипломатическия си персонал от там, след нарастващите заплахи от Иран и подкрепени от Иран войски, предава радио  Voice of America . \r\nДържавният секретар на САЩ Майк Помпео, обяснявайки причината за решението, отново отправи предупреждение, че Вашингтон ще държи Техеран пряко отговорен за всякакви нападения над американски граждани и дипломатически сгради на САЩ. \r\nХодът идва след наскоро извършени ракетни нападения, за които Помпео заяви, че са били директно насочени към консулството в Басра. \r\n„Дадох ясно да се разбере, че Иран трябва да знае, че САЩ ще отговорят незабавно и подходящо на всякакви подобни нападения“, заяви Помпео в изявление. \r\nТой добави, че заплахите срещу американски служители и съоръжения в Ирак „нарастват и са все по-конкретни“ и поясни, че Вашингтон работи с иракските сили и американските съюзници, за да ги предотврати. \r\n„Обръщаме се към всички международни участници, заинтересовани от мир и стабилност в Ирак и региона, да подсилят нашето послание към Иран“, заяви Помпео.  Йонислав Дочев", "date": "2018.09.29", "title": "VOA: САЩ ще изтеглят свои дипломати от Басра, заради заплахи от страна на Иран"}
{"url": "http://www.focus-news.net/news/2018/09/29/2572544/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от  Планинска спасителна служба (ПСС) при БЧК .  Температурите варират между 6 и 10 градуса. Над планините има разкъсана облачност. Съоръженията работят според летния график. Очаква се облачността да се увеличи в следобедните часове. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.29", "title": "ПСС: Лоши са условията за туризъм в планините"}
{"url": "http://www.focus-news.net/news/2018/09/29/2572546/opu-blagoevgrad-shofyorite-da-preminavat-s-povisheno-vnimanie-v-uchastaka-ot-blagoevgrad-do-paten-vazel-brezhani-na-glaven-pat-e-79.html", "text": "Шофьорите да преминават с повишено внимание в участъка от Благоевград до пътен възел „Брежани“ на главен път Е-79, от км 364+000 до км 380+000, тъй като движението се извършва в една лента, поради частични ремонтни дейности. Това каза за  Радио „Фокус“-Пирин  дежурният служител в Областно пътно управление (ОПУ)-Благоевград. С нормална интензивност е движението по главен път Е-79 и автомагистрала „Струма“ в областта. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nСпокойно се осъществява движението в областния център. Няма образували се задръствания. Всички светофарни уредби са изправни. Градският транспорт се движи по разписание. \r\nНатали СТЕФАНОВА", "date": "2018.09.29", "title": "ОПУ-Благоевград: Шофьорите да преминават с повишено внимание в участъка от Благоевград до пътен възел „Брежани“ на главен път Е-79"}
{"url": "http://www.focus-news.net/news/2018/09/29/2572534/sputnik-badeshteto-na-kanada-v-nafta-shte-stane-yasno-v-sledvashtite-48-chasa-zayavi-meksikanskiyat-ministar-na-ikonomikata.html", "text": "До 48 часа ще бъде ясно дали Канада ще остане част от Северноамериканското споразумение за свободна търговия (НАФТА), заяви министърът на икономиката на Мексико Илдефонсо Гуаярдо, предава  Sputnik . \r\nДокато новото споразумение за НАФТА се очаква да бъде разкрито в предстоящите дни, новоизбраният президент на Мексико Андрес Мануел Лопес Обрадор заяви в петък, че канадският премиер Джъстин Трюдо го е помолил да призове американските власти да постигнат споразумение между САЩ и Канада. Лопес Обрадор добави, че се е съгласил да го направи и настоя, че споразумението трябва да бъде тристранно. \r\n„В следващите 48 часа ще разберем дали ще продължим напред  с текстовете на тристранното споразумение или ще бъде нужно да представим текст единствено за двустранно споразумение (между Мексико и САЩ) и да определим законните действия, които се изискват за осигуряване на възможността за преминаване към тристранна рамка след това“, заяви Гуаярдо пред мексиканските депутати.  Йонислав Дочев", "date": "2018.09.29", "title": "Sputnik: Бъдещето на Канада в НАФТА ще стане ясно в следващите 48 часа, заяви мексиканският министър на икономиката"}
{"url": "http://www.focus-news.net/news/2018/09/29/2572548/aktsenti-v-predavaneto-metronom-na-radio-fokus.html", "text": "Това ли е най-критичният период за правителството от началото на мандата му? Колко време ще остане на власт настоящият кабинет? Политическо „скърцане“ между генерали по линията президент – премиер, кой го провокира? За кого е важна снимка с американския президент Доналд Тръмп, защо се оказа толкова интересна? Отговор на тези въпроси ще потърсим от политическия анализатор Георги Харизанов.  \r\nМакедония в един от най-важните си избори след ден. По темата ще разговаряме с Красимир Узунов, президент на  Агенция и Национална радиоверига „Фокус“  и специалист по проблемите на Македония и Балканите.  \r\nВ световния ден на сърцето – грижи ли се българинът за най-важния орган от тялото? Колко е „болна“ и как ще „оздравее“ здравната система? Отговорите - от кардиолога проф. Младен Григоров.  \r\nНасред световен хаос ли сме? Общото събрание на ООН започна с предупреждения за хаос в световния ред. Под чия обсада са демократичните принципи и кой подкопава универсалните ценности? Наш събеседник по темата ще бъде ген. Кирчо Киров, началник на Националната разузнавателна служба в периода 2002-2012 г.  \r\nОчакваните минусови температури през седмицата доведоха климатолога проф. Георги Рачев в нашето студио, за да го питаме каква есен предстои, и идва ли по-рано зимата?  \r\nВодещ на днешното издание на обзорно-публицистичното предаване „Метроном“ на  Радио „Фокус“  е Милослава Ангелова.", "date": "2018.09.29", "title": "Акценти в предаването „Метроном“ на Радио „Фокус”"}
{"url": "http://www.focus-news.net/news/2018/09/29/2572549/21-tv-makedoniya-edin-e-bil-ubit-i-dvama-sa-raneni-sled-vaorazhena-prestrelka-v-skopie.html", "text": "Един човек е бил убит, а други двама са ранени след въоръжена престрелка на улица „Франклин Рузвелт“ в центъра на Скопие към 01:00 часа, предава скопският телевизионен канал  „21 ТВ“ . \r\nСпоред първоначални информации, непознати извършители са отправили изстрели от автомобил в движение срещу превозно средство с марка „Сеат Алтеа“, в което се е намирал жертвата, 44-годишният Н.А, който е починал на място от тежките си рани. В критично състояние са лицата Ф.Е. (19) и А.П. (49), които са откарани в болница. \r\nОчаква се министерството на вътрешните работи на страната да излезе с повече детайли за въпросната престрелка.  Йонислав Дочев", "date": "2018.09.29", "title": "„21 ТВ“ (Македония): Един е бил убит и двама са ранени след въоръжена престрелка в Скопие"}
{"url": "http://www.focus-news.net/news/2018/09/29/2572550/plovdiv-dve-sabitiya-posveteni-na-svetovniya-den-na-turizma-shte-se-provedat-v-asenovgrad.html", "text": "Две събития, посветени на Световния ден на туризма, ще се проведат в Асеновград през почивните дни, каза за  Радио „Фокус“-Пловдив  Ивайло Мирчев, експерт в Общинско предприятие „Туризъм“. Първото ще се проведе днес, като за маршрута е избрана най-новата социализирана екопътека над града- екопътека „Кутра“. „Маршрутът е много лек и в рамките на 6 км нашите участници ще изминат с няколко почивки прекрасни места като тракийското поле, дефилето на река Чая, Стара планина“, посочи Мирчев. Сборният пункт е в 10.00 часа на площадката пред  Метошкия храм „Свети Георги“.  \r\nВтората инициатива е веломаршрут с обща дължина около 6 км, който ще се проведе в неделя. Велоразходката ще започне от спортната зала „Тритоник скрийм“, която се намира над кв. „Изток“ и ще продължи два-три часа. Идеята на двете събития е все повече хора да бъдат ангажирани към това да практикуват движение и разходки в планината. Организатори са Община Асеновград, Общинско предприятие „Туризъм“, Сдружение „Устремени“ и Център за местни инициативи и развитие. \r\nМария РУСЕВА", "date": "2018.09.29", "title": "Пловдив: Две събития, посветени на Световния ден на туризма, ще се проведат в Асеновград"}
{"url": "http://www.focus-news.net/news/2018/09/29/2572551/emsc-zemetresenie-s-magnitud-48-po-skalata-na-rihter-e-registrirano-na-ostrov-sulavesi-indoneziya.html", "text": "Земетресение с магнитуд 4.8 по скалата на Рихтер е регистрирано на остров Сулавеси, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 14:36 часа местно време (09:36 часа българско време) на дълбочина от 10 км. Епицентърът е на 16 км северозападно от град Посо и на 99 км югоизточно от град Палу. \r\nВ петък вечерта на остров Сулавеси беше регистрирано силно земетресение с магнитуд 7.5, което предизвика и цунами с височина от метър и половина, което удари град Палу. Към момента информациите са за 48 загинали и 356 ранени.  Йонислав Дочев", "date": "2018.09.29", "title": "EMSC: Земетресение с магнитуд 4.8 по скалата на Рихтер е регистрирано на остров Сулавеси, Индонезия"}
{"url": "http://www.focus-news.net/news/2018/09/29/2572538/nova-tv-makedoniya-v-sabota-za-referenduma-glasuvat-diasporata-zatvornitsite-bolnite-i-horata-v-neravnostoyno-polozhenie.html", "text": "В навечерието на референдума за името в Македония, насрочен за 30 септември, ще гласуват болните и лицата в неравностойно положение, затворниците и лицата под домашен арест, както и македонските граждани в чужбина, които са заявили желание за гласуване, предава скопската електронна медия  „Нова ТВ“ . \r\nВ 69 от 80 общини, заявления за гласуване има от 1 859 болни и лица в неравностойно положение. Членове на избирателните комисии ще ги посетят по домовете им, където гражданите ще упражнят своето право на глас. \r\nГласуването в чужбина ще се проведе в 33 дипломатически и консулски представителства на Македония, а заявили за гласуване са общо 2 694 македонски граждани. \r\nГласуване ще се проведе в македонските представителства в Берн, Венеция, Любляна, Виена, Торонто, Лондон, Бон, Хага, Берлин, Мелбърн, Канбера, Брюксел, Стокхолм, Париж, Рим, Копенхаген, Вашингтон, Детройт, Прага, Абу Даби, Белград, Подгорица, Анкара, Атина, Букурещ, Истанбул и Будапеща. \r\nВ наказателно-поправителните институции в страната ще гласуват 1 558 затворници и лица, които са задържани. \r\nПраво на глас в референдума в неделя имат общо 1 806 335 гласоподаватели, записани в Избирателния списък. Според решението, взето от парламента на Македония, въпросът за референдума гласи: „Подкрепяте ли членство в ЕС и НАТО, с приемане на договора между Република Македония и Република Гърция?“. Гласоподавателите ще трябва да оградят „За“ или „Против“ с химикалка със син цвят.  Йонислав Дочев", "date": "2018.09.29", "title": "„Нова ТВ“ (Македония): В събота за референдума гласуват диаспората, затворниците, болните и хората в неравностойно положение"}
{"url": "http://www.focus-news.net/news/2018/09/29/2572542/ria-novosti-broyat-na-zaginalite-ot-zapadnonilska-treska-v-gartsiya-e-dostignal-do-31-dushi.html", "text": "В Гърция от Западнонилска треска са загинали 31 човека, а общо заразените са 271, съобщи Националният център по контрол и профилактика на заболяванията на страната, предава  РИА Новости . \r\nВ рамките на една седмица, между 20 и 27 септември, са се разболели 37 човека и са починали четири. \r\nОсвен в Гърция, заболели от Западнонилска треска има и в още осем държави в Европа, уточнява РИА.  Йонислав Дочев", "date": "2018.09.29", "title": "РИА Новости: Броят на загиналите от Западнонилска треска в Гърция е достигнал до 31 души"}
{"url": "http://www.focus-news.net/news/2018/09/29/2572554/pazardzhik-dva-politseyski-patrula-sa-razpolozheni-po-patya-belovo-pazardzhik-plovdiv.html", "text": "Полицейски патрули следят за спазване ограниченията на скоростта по пътя Белово-Пазарджик-Пловдив, предаде репортер на  Радио „Фокус“ – Пазарджик . Екип на „Пътна полиция“ е разположен в района на ханче Септември, а друг е позициониран на изхода на Пазарджик в посока Пловдив. Извършват се проверки за валидни шофьорски книжки, застраховки, винетки и стикери за годишен технически преглед. Трафикът по пътя Белово-Пазарджик-Пловдив е нормално натоварен. \r\nВаня НИКОЛОВА", "date": "2018.09.29", "title": "Пазарджик: Два полицейски патрула са разположени по пътя Белово-Пазарджик-Пловдив"}
{"url": "http://www.focus-news.net/news/2018/09/29/2572552/stara-zagora-v-praznik-na-duhovnostta-se-prevarna-initsiativata-nosht-na-izkustvata-v-grada.html", "text": "Хиляди жители на Стара Загора намериха своята духовна наслада в рамките на инициативата „Нощ на изкуствата”, която се проведе снощи в града. Това съобщиха от пресцентъра на  Община Стара Загора . Общината и културните институти в града организираха над 60 интересни прояви. Имаше концерти, изложби, експозиции, представления, забавни ателиета, срещи с творци и др.   \r\nНачалото бе дадено в 19.00 ч пред сградата на Регионалния исторически музей. \r\n„Това е тринадесето издание на Нощта на изкуствата. Ние от Община Стара Загора сме се постарали да направим всичко това за гражданите на Стара Загора. Програмата е изключително богата. Радвам се, че старозагорци са тук. Поздравявам ги, че имат отношение към изкуството, културата, науката. Насладете се и нека всеки намери своето интересно събитие”, пожела Иванка Сотирова, зам.-кмет на Община Стара Загора. \r\n„Днес в Стара Загора е празник. Радваме се да посрещнем жителите на града в музея. Надявам се, че всеки ще намери нещо за себе си от всичко, което сме решили да покажем сега”, каза Петър Калчев, директорът на Регионалния исторически музей. \r\nВоенният духов оркестър при Втора механизирана бригада с диригент капитан Цветомир Василев зарадва първите посетители с концерт от известни мелодии. \r\nМлади и стари влязоха в залите на Регионалния музей, за да се насладят на интересни и оригинални прояви като цирков спектакъл „Въй, въй, въй“, Демонстрация на антично облекло, Демонстрация на оръжие от Руско-Турската война 1877-1878 г. Традиционно най-много бяха посетителите в къта за снимки „Средновековен воин”. Интерес предизвикаха експозицията с експонати от античен вилен комплекс при язовир Чаталка „Из живота на тракийската аристокрация“, както и изложбата„Шевицата –молитва и благословия“. \r\nМногобройни бяха и посетителите в Художествената галерия, където можеха да разгледат изложби с колекции от фонда на галерията, както и да се насладят на три концерта в различни жанрове. \r\nКултурните и научни институти в града предложиха най-различни забавления за всички възрасти. На Антична улица „Августа Траяна” библиотека „Родина” представи Рок и поезия с роклитературната група „ЛаТекст”. Пак там любителите на астрономията наблюдаваха планети. В Регионална билиотека „Захарий Княжески” съчетаха Нощ на изкуствата с Европейска нощ на учените REFRESH с „Център по забавна математика” и Български географски портал.", "date": "2018.09.29", "title": "Стара Загора: В празник на духовността се превърна инициативата „Нощ на изкуствата” в града"}
{"url": "http://www.focus-news.net/news/2018/09/29/2572540/faktor-makedoniya-gartsiya-shte-bade-udarena-ot-losho-vreme-i-11-metrovi-valni.html", "text": "Между Пелопонес и остров Крит се очаква лошо време и вълни по-високи от 11 метра, пише скопското електронно издание  „Фактор“ . \r\nГръцката национална обсерватория в Атина, която след движението на мощната буря над страната, обяви че се очаква „окото“ на „Медикан“ (Средиземноморски ураган) да стигне до брега на Пелопонес в следобедните часове. \r\nСилната буря, която в петък удари южната част на Гърция, доведе до прекъсване на водоснабдяването в части от Атина. \r\nСпасителните служби ще следят състоянието в страната през целия уикенд.  Йонислав Дочев", "date": "2018.09.29", "title": "„Фактор“ (Македония): Гърция ще бъде ударена от лошо време и 11-метрови вълни"}
{"url": "http://www.focus-news.net/news/2018/09/29/2572553/sputnik-nikolas-maduro-zayavi-che-eventualnata-sreshta-s-donald-tramp-mozhe-da-promeni-mnogo-neshta.html", "text": "Президентът на Венецуела Николас Мадуро заяви, че евентуалната среща с американския му колега Доналд Тръмп може да завърши със значителни промени, предава  Sputnik . \r\n„Ако успеем да проведем подобна среща с Тръмп, много неща ще се променят“, заяви Мадуро в петък, след като се върна в Каракас от Ню Йорк, където присъства на заседанието на Общото събрание на ООН. \r\nМадуро добави, че е имал достатъчно кураж да установи уважителен диалог на високо ниво със САЩ. \r\n„Знам, че ако това се случи, ще бъде много позитивно“, посочи венецуелският държавен глава по отношение на евентуална среща с Тръмп.  Йонислав Дочев", "date": "2018.09.29", "title": "Sputnik: Николас Мадуро заяви, че евентуалната среща с Доналд Тръмп може да промени много неща"}
{"url": "http://www.focus-news.net/news/2018/09/29/2572555/varna-chastichni-remonti-se-izvarshvat-po-patya-devnya-suvorovo.html", "text": "Частични ремонтни дейности се извършват по направлението Девня – Суворово, както и на пътя Вълчи дол – Суворово, предаде репортер на  Радио „Фокус“ – Варна . Движението по автомагистрала „Черно море“ в посока към Бургас се осъществява двупосочно в една лента поради ремонтни дейности на асфалтовата настилка. Работата по пътното платно след Варна ще продължи до 23 декември. Остава в сила ограничението за моторни превозни средства над 10 тона по направлението Кранево – Варна, при км 83 километър. Обходният маршрут е през Кичево и Оброчище. В една лента се преминава по пътя Старо Оряхово – Гроздьово поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.09.29", "title": "Варна: Частични ремонти се извършват по пътя Девня – Суворово"}
{"url": "http://www.focus-news.net/news/2018/09/29/2572559/kyustendil-dvizhenieto-v-uchastaka-na-tretoklasen-pat-107-mezhdu-selo-pastra-i-rilski-manastir-se-izvarshva-dvuposochno-v-edna-lenta-poradi-obrushvane-na-skata.html", "text": "Движението в участъка на третокласен път 107 между село Пастра и Рилски манастир от км 27+575 до км 27+825 на третокласен път 107 се извършва двупосочно в една лента, поради извършване на аварийно-възстановителни дейности по обрушване на ската.  Движението се ограничава за кратки периоди от 10 минути и се регулира от светофарна уредба, а при необходимост - и от сигналисти. Това съобщи за  Радио „Фокус“-Пирин  дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в областта. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2018.09.29", "title": "Кюстендил: Движението в участъка на третокласен път 107 между село Пастра и Рилски манастир се извършва двупосочно в една лента, поради обрушване на ската"}
{"url": "http://www.focus-news.net/news/2018/09/29/2572558/afp-broyat-na-zaginalite-v-indoneziya-skochi-do-384-dushi.html", "text": "Броят на загиналите след земетресението с магнитуд 7.5 и последвалото го цунами в индонезийския град Палу, скочи до 384 души, съобщиха от бедствената агенция на страната, предава  AFP . \r\nЗасега, пояснява държавната агенция, смъртните случаи са регистрирани в ударения от цунами Палу, ден след като вълни с височина метър и половина връхлетяха върху града с население от 350 000 души. \r\nAFP посочва, че болниците на остров Сулавеси, където се намира Палу, изпитват сериозни затруднения със стотиците ранени, а спасителите се борят да достигнат до засегнатия регион.  Йонислав Дочев", "date": "2018.09.29", "title": "AFP: Броят на загиналите в Индонезия скочи до 384 души"}
{"url": "http://www.focus-news.net/news/2018/09/29/2572564/plovdiv-nyakolko-naseleni-mesta-v-oblastta-sa-bez-voda-zaradi-avarii.html", "text": "Няколко населени места в Пловдивска област са без вода, съобщиха за  Радио „Фокус“-Пловдив  от ВиК-Пловдив. Причината са аварии на водопроводи. До 17.00 часа без вода ще са живеещите в  бл. 235 в пловдивския жилищен комплекс „Тракия“. С нарушено водоподаване са домакинствата в района на ул. „Белите брези“ в Хисаря, в селата Слатина, Богдан, Момино село, Дълго поле, Михаилци и Кръстевич.  \r\nМария РУСЕВА", "date": "2018.09.29", "title": "Пловдив: Няколко населени места в областта са без вода заради аварии"}
{"url": "http://www.focus-news.net/news/2018/09/29/2572557/veliko-tarnovo-pohod-sporten-praznik-i-otkrivane-na-nova-atraktsiya-postavyat-nachaloto-na-esenniya-dyal-na-kampaniyata-dvizhi-se-i-pobedi.html", "text": "Поход, спортен празник и откриване на нова атракция поставят началото на есенния дял на кампанията „Движи се и победи“ в парк „Ксилифор“ във Велико Търново, съобщиха за  Радио „Фокус“ – Велико Търново  организаторите на събитията. Участниците в инициативата вече се придвижват към местността Ксилифор, където ги очакват много изненади, забавления, награди и полезна информация. По традиция първият маршрут в есенната кампания „Движи се и победи“ ще завърши със спортно-туристически празник. Предвидени са различни спортни събития и дисциплини, сред които катерене по висяща въжена стълба и изкуствена катерачна стена, „тролей“ над езерото, стрелба в цел, колокрос, плажен волейбол, бадминтон, блиц-турнир по шах, състезание „Лъвски скок“ за момчета и момичета. Победителите в отделните спортно-туристически дисциплини ще получат грамоти и награди, а за всички участници в спортно-туристическия празник организаторите са предвидили и награди, спечелени чрез томбола. Освен това от 10.30 часа ще се проведе откриване на най-новата спортна атракция в града, въжена градина – „Роупкост“. Кампанията  „Движи се и победи“ продължава до 20 октомври. \r\nПроявата се организира за осемнадесета поредна година от Регионалната здравна инспекция, Община Велико Търново, Туристическо дружество „Трапезица 1902″ и Младежкия дом в града, като преминава под егидата на председателя на Великотърновския общински съвет. \r\nЛуиза ТРАНЧЕВА", "date": "2018.09.29", "title": "Велико Търново: Поход, спортен празник и откриване на нова атракция поставят началото на есенния дял на кампанията „Движи се и победи“"}
{"url": "http://www.focus-news.net/news/2018/09/29/2572547/redzhep-tayip-erdogan-hilyadi-teroristi-se-razhozhdat-svobodno-v-germaniya.html", "text": "Президентът на Турция Реджеп Тайип Ердоган заяви, че хиляди терористи се разхождат свободно в Германия, предава  Anadolu Agency . \r\nГоворейки по време на вечеря в петък, организирана в негова чест от германския му колега Франк-Валтер Щайнмайер, Ердоган разкритикува Германия заради Кюрдската работническа партия (ПКК) и гюленистката организация „ФЕТО“. \r\n„Хиляди членове на ПКК, която се счита за терористична групировка от ЕС, се разхождат свободно в Германия“, отбеляза турският президент. \r\nСпоред него, терористите от ПКК организират демонстрации сред големите германски улици и държат плакати с лицето на задържания лидер на организацията Абдула Йоджалан. \r\nЕрдоган заяви, че тези дейности са забранени според германското законодателство и попита: „Тогава защо тези мероприятия се позволяват?“  Йонислав Дочев", "date": "2018.09.29", "title": "Реджеп Тайип Ердоган: Хиляди терористи се разхождат свободно в Германия"}
{"url": "http://www.focus-news.net/news/2018/09/29/2572566/shumen-mvr-i-prokuraturata-shte-dadat-na-preskonferentsiya-informatsiya-za-razkriti-i-zadarzhani-izvarshiteli-na-telefonni-izmami.html", "text": "Утре - 30 септември, в 13.00 часа в залата на РУ - Шумен директорът на ОДМВР- Шумен ст. комисар Ялчън Расим и Владимир Колев, прокурор от Районна прокуратура – Шумен, ще предоставят информация за разкрити и задържани извършители на телефонни измами. Това съобщиха от пресцентъра на  Община Шумен . Ще бъдат предоставени снимки и видеоклип.", "date": "2018.09.29", "title": "Шумен: МВР и прокуратурата ще дадат на пресконференция информация за разкрити и задържани извършители на телефонни измами"}
{"url": "http://www.focus-news.net/news/2018/09/29/2572560/veliko-tarnovo-zapochva-lekoatleticheskoto-sastezanie-zhelyu-zamfirov-v-ramkite-na-praznika-svishtovski-loznitsi.html", "text": "Започва лекоатлетическото състезание „Желю Замфиров“ в Свищов. То е част от програмата на Община Свищов по случай празника на града „Свищовски лозници“. Началото бе поставено в 10.00 часа, а съревнованията се провеждат на стадион „Академик“, съобщават за  Радио „Фокус“ – Велико Търново  от Отдел „Култура и културно наследство“ в Общината. Събитията продължават с концерт под надслов „Тройна цигулкова фантазия“, в който ще участват Александра, Джена и Стоичко Миленови. Музикалната проява ще се проведе в Художествена галерия „Николай Павлович“ от 11.00 часа. Следва още едно спортно мероприятие – футболна среща на ветерани – между Професионален футболен клуб „Левски“-София и Общински футболен клуб „Академик“-Свищов. Тя ще започне в 16.00 часа, отново на стадион „Академик“. Вечерта, по традиция, ще завърши с голям концерт на сръбската певица Неда Украден и нейният бенд. Програмата в Свищов продължава и утре, когато ще е официалното закриване на празника „Свищовски лозници“. \r\nЛуиза ТРАНЧЕВА", "date": "2018.09.29", "title": "Велико Търново: Започва лекоатлетическото състезание „Желю Замфиров“ в рамките на празника „Свищовски лозници“"}
{"url": "http://www.focus-news.net/news/2018/09/29/2572561/aleksandar-vuchich-ne-otidoh-v-nyu-york-zashtoto-ne-moga-da-slusham-sashtite-prazni-prikazki.html", "text": "Президентът на Сърбия Александър Вучич заяви, че не е пожелал да отиде на Общото събрание на ООН в Ню Йорк, защото там ще му се наложи да разговаря и с албански, и със световни представители, с които, както той каза, не би знаел за какво да разговаря вече, тъй като той желае същински напредък по отношение на Косово, „докато те не го искат“, предава скопското електронно издание  „Локално“ . \r\nТой изтъкна, че е доволен от това, как сръбският премиер Ана Бърнабич и министърът на външните работи Ивица Дачич са представили страната и добави, че двамата са свършили добра работа. \r\n„Не мога вече да ходя и да повтарям едно и също. Кажете ми, хора, дали сте готови за същински напредък. Ако сте, ето ме, ще долетя където пожелаете, в Брюксел, в Гренландия, където ме повикате. Само че не мога да дойда, да губя време и да слушам същите празни приказки, които слушам от години, че Сърбия трябва да признае независимостта на Косово“, заяви Вучич в Ниш. \r\nТой още веднъж посочи, че няма да признае косовската независимост, че Сърбия желае компромис, а не решение, при което албанците от Косово ще получат всичко, а сърбите нищо. „Това беше причината да не отида“, поясни Вучич.  Йонислав Дочев", "date": "2018.09.29", "title": "Александър Вучич: Не отидох в Ню Йорк, защото не мога да слушам същите празни приказки"}
{"url": "http://www.focus-news.net/news/2018/09/29/2572567/reuters-siriya-otnovo-otvori-punkta-nasib-na-granitsata-s-yordaniya.html", "text": "Сирийското правителство отново откри граничния пункт „Насиб“ между Сирия и Йордания, съобщиха от министерството на транспорта в Дамаск, предава  Reuters . \r\n„Насиб“ бива заловен от бунтовници пред 2015 година, които го затварят и по този начин прекъсват значим транспортен маршрут за стотици тирове на ден, които транспортират стоки между Турция и Ливан и страните от Персийския залив. \r\n„Трафикът на тирове и камиони започна да преминава отново през сирийско-йорданската граница“, се казва в изявление на министерството, изпратено до Reuters.  Йонислав Дочев", "date": "2018.09.29", "title": "Reuters: Сирия отново отвори пункта „Насиб“ на границата с Йордания"}
{"url": "http://www.focus-news.net/news/2018/09/29/2572556/a1-on-makedoniya-zapochna-glasuvaneto-v-atina.html", "text": "В Бюрото за връзки на Република Македония в Атина, в 07:00 часа сутринта, е открита избирателна секция номер 5014, предава скопската електронна медия  A1 On . \r\nОбщо 15 македонски граждани в Гърция, ще упражнят правото си на глас на референдума, предава кореспондент на Македонската информационна агенция (МИА) от Атина. \r\nВ Солун, обаче, няма да има гласуван, тъй като не е покрит минимумът от 10 заявления за откриване на избирателна секция.  Йонислав Дочев", "date": "2018.09.29", "title": "A1 On (Македония): Започна гласуването в Атина"}
{"url": "http://www.focus-news.net/news/2018/09/29/2572565/blagoevgrad-zapochva-ukrepvaneto-na-fasadata-na-mol-largo-v-tsentara-na-grada.html", "text": "Започва укрепването на фасадата на мол „Largo“ в центъра на Благоевград, предаде репортер на  Радио „Фокус“-Пирин . Работници започват строеж на скеле около сградата. При търговския център все още има метални ограждения, поставени с цел подсигуряване на безопасността на преминаващите в района.  припомня, че на 24 септември в резултат на силния вятър малко след 18,00 часа паднаха огромни части от фасадата на мол „Largo“. Няма пострадали или затрупани хора, в резултат на инцидента. \r\nНатали СТЕФАНОВА", "date": "2018.09.29", "title": "Благоевград: Започва укрепването на фасадата на мол „Largo“ в центъра на града"}
{"url": "http://www.focus-news.net/news/2018/09/29/2572568/krum-zarkov-bsp-politicheskata-obstanovka-ot-vchera-e-kachestveno-nova-zhivotat-v-parlamenta-iztsyalo-zavisi-ot-dps.html", "text": "Политическата обстановка от вчера е качествено нова - животът в парламента изцяло зависи от ДПС. Това каза пред журналисти заместник-председателят на ПГ на „БСП за България“ Крум Зарков преди Пленума на БСП, на който той ще представи доклад за приоритетите на партията в Народното събрание, предаде репортер на  Агенция „Фокус“.  „Предстои ни важно заседание, на което ще обсъждаме приоритетите на БСП в парламента, но знаете за нас този парламент е изчерпан. Ние се обявихме за предсрочни избори. За това една от най-важните точки, които ще разгледаме днес е за актуалната политическа обстановка. В нея председателят на партията Корнелия Нинова ще направи анализ на новата политическа обстановка, защото от вчера тя е качествено нова. Животът на парламента, вече зависи изцяло от ДПС. Дали Патриотите и ГЕРБ ще приемат техните условия, за да ги накарат да се регистрират в зала?“, запита Зарков.    \r\nДеница КИТАНОВА", "date": "2018.09.29", "title": "Крум Зарков, БСП: Политическата обстановка от вчера е качествено нова - животът в парламента изцяло зависи от ДПС"}
{"url": "http://www.focus-news.net/news/2018/09/29/2572569/emsc-oshte-edno-zemetresenie-e-registrirano-na-ostrov-sulavesi-indoneziya.html", "text": "Земетресение с магнитуд 5.1 по скалата на Рихтер е регистрирано на остров Сулавеси, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 15:40 часа местно време (10:40 часа българско време) на дълбочина от 40 км. Епицентърът е на 67 км западно от град Посо и на 80 км югоизточно от град Палу. \r\nВ петък вечерта на остров Сулавеси беше регистрирано силно земетресение с магнитуд 7.5, което предизвика и цунами с височина от метър и половина, което удари град Палу. Към момента информациите са за 384 загинали и 356 ранени.  Йонислав Дочев", "date": "2018.09.29", "title": "EMSC: Още едно земетресение е регистрирано на остров Сулавеси, Индонезия"}
{"url": "http://www.focus-news.net/news/2018/09/29/2572563/predsedatelyat-na-makedonskata-dik-oliver-derkovski-komisiyata-e-podgotvena-za-referenduma-nadyavame-se-na-uspeshen-den.html", "text": "Председателят на Държавната избирателна комисия на Македония (ДИК) Оливер Дерковски заяви, че тя е подготвена за референдума на 30 септември и че се надява на успешен ден, тъй като, по думите му, засега няма никакви признаци или констатации, които да сочат обратното, предава скопското електронно издание  „Стандард“ . \r\n„Гражданите са достатъчно информирани, че имат право да упражнят своя глас или да не го направят“, изтъкна той, посочвайки член 7 от Закона за референдуми. \r\nПрез изминалата седмица са приключили обученията на общинските избирателни комисии и на избирателните екипи за референдума, а техните членове, посочи Дерковски, са били ясно информирани, че имат отговорна задача и че трябва да внимават в деня на гласуването, за да бъде всичко в ред и да бъде спазен законът. \r\n„Не трябва да бъде нарушена нито една процедура, тъй като наказанията, които се предвиждат в Наказателния кодекс, ще бъде сурови. Надявам се, че нивото на култура и информираност сред нашите граждани и членове на избирателните екипи, като изборни органи, е на малко по-високо ниво“, изтъкна председателят на ДИК.   Йонислав Дочев", "date": "2018.09.29", "title": "Председателят на македонската ДИК, Оливер Дерковски: Комисията е подготвена за референдума, надяваме се на успешен ден"}
{"url": "http://www.focus-news.net/news/2018/09/29/2572571/plovdiv-interaktivna-svetlinno-zvukova-instalatsiya-shte-bade-predstavena-v-selo-belashtitsa.html", "text": "Интерактивна светлинно-звукова инсталация ще бъде представена от 20.00 до 24.00 часа в Чинарената гора в село Белащица, съобщиха от  организаторите   на събитието, което е част от програмата на инициативата Европейска столица на културата – Пловдив '2019. Проект „СТЕБЛА/STEMS“ на формация „SenseLab“ се реализира в партньорство с читалището и кметството на село Белащица. Инсталацията е създадена специално, за да подчертае уникалността на природния феномен, който представлява самата гора. Дърветата там са на стотици години, а за произхода им се носят легенди. Някога стволовете им били масивни и дебели, но по-късно, поради неизяснени причини те са напълно изсечени. Като по чудо, обаче, гората се самовъзражда и множество нови стъбла израстват от старите дънери. Разклоненията им образуват изключително красиви природни форми с височина от 50 метра. Синхронно управлявани осветителни тела и специална звукова среда ще изградят абстрактен пейзаж от мистични сенки на въображението. \r\nВсеки, който желае да посети Чинарената гора тази вечер, има възможността да ползва безплатен транспорт с автобус, осигурен от Областна администрация - Пловдив, който тръгва в 19.00 часа от паркинга на хотел „Тримонциум – Рамада“ към село Белащица. Обратният курс към Пловдив ще бъде в 22.00 часа. Автобусът ще е обозначен с табела на Пловдив '2019, а броят на местата е 45.", "date": "2018.09.29", "title": "Пловдив: Интерактивна светлинно-звукова инсталация ще бъде представена в село Белащица"}
{"url": "http://www.focus-news.net/news/2018/09/29/2572573/tass-petro-poroshenko-schita-che-na-obshtoto-sabranie-na-oon-ukrayna-e-bila-prioritet-za-reditsa-strani.html", "text": "Редица лидери на чуждестранни страни, в хода на Общото събрание на ООН, са изразили подкрепата си за Украйна, заяви президентът на страната Петро Порошнеко, предава  ТАСС . \r\n„Украйна беше един от първите приоритети за редица лидери на чуждестранни държави, от министър-председателя на Великобритания Тереза Мей до президента на Полша Анджей Дуда, от премиера на Норвегия до лидера на Австралия“, заяви Порошенко, обобщавайки своето участие на Общото събрание. \r\nТой добави, че сред онези, които са подкрепили Украйна, са били и лидерите на балтийските и скандинавските държави.  Йонислав Дочев", "date": "2018.09.29", "title": "ТАСС: Петро Порошенко счита, че на Общото събрание на ООН Украйна е била приоритет за редица страни"}
{"url": "http://www.focus-news.net/news/2018/09/29/2572572/krum-zarkov-bsp-shte-obikalya-stranata-do-kraya-na-godinata-za-da-oformi-svoyata-viziya-za-balgariya.html", "text": "БСП ще обикаля страната до края на годината, за да оформи своята „Визия за България“. Това каза пред журналисти заместник-председателят на ПГ на „БСП за България“ Крум Зарков преди Пленума на БСП, на който той ще представи доклад за приоритетите на партията в Народното събрание, предаде репортер на  Агенция „Фокус“.  Зарков отчете, че през последния месец са се провели над 150 срещи по „Визия за България“. По думите му този проект трябва да даде нова перспектива на страната. \"Ще обобщим резултатите и ще видим как ще продължим напред“, заяви Зарков. „С \"Визия за България\" отиваме отвъд един изборен цикъл. Искаме да начертаем политически път за България и него ще отстояваме на всички избори, които идват в следващите месеци“, заяви още заместник-председателят на ПГ на „БСП за България“. Той обясни, че дневният ред включва още промени в Националния предизборен щаб, защото БСП започва подготовка за избори. \r\nДеница КИТАНОВА", "date": "2018.09.29", "title": "Крум Зарков: БСП ще обикаля страната до края на годината, за да оформи своята „Визия за България“"}
{"url": "http://www.focus-news.net/news/2018/09/29/2572577/vitseprezidentat-iliyana-yotova-shte-otkrie-novata-akademichna-godina-v-sofiyskiya-universitet-sv-kliment-ohridski.html", "text": "В понеделник, 1 октомври, от 10.00 часа в Аулата на Софийския университет „Св. Климент Охридски“ вицепрезидентът Илияна Йотова ще участва в откриването на новата академична година. Това съобщиха от  прессекретариата на държавния глава . \r\nВ 09.50 часа вицепрезидентът ще поднесе цветя пред статуите на Евлоги и Христо Георгиеви.", "date": "2018.09.29", "title": "Вицепрезидентът Илияна Йотова ще открие новата академична година в Софийския университет „Св. Климент Охридски“"}
{"url": "http://www.focus-news.net/news/2018/09/29/2572574/ivaylo-mirchev-obshtinsko-predpriyatie-turizam-obshtina-asenovgrad-ima-svoeto-unikalno-myasto-na-turisticheskata-karta-v-balgariya.html", "text": "Община Асеновград определено има своето уникално място на туристическата карта в България. Това каза за  Радио „Фокус“-Пловдив  Ивайло Мирчев, експерт в Общинско предприятие „Туризъм“-Асеновград. По думите му в града и околностите му има възможности за пешеходен, културно-исторически, поклоннически и спелеотуризъм, както и за парапланеризъм. Според Ивайло Мирчев профилът на туриста, който посещава Асеновград, е многостранен - от ученически групи до възрастни хора. \r\n„Местата, които те могат да посетят, са основно няколко и емблематични, познати на цялата туристическа общност в  България, а именно това са два от стоте национални туристически  обекта. Това са национален паметник на културата Асенова крепост и Бачковски манастир „Успение Богородично“.  Тези два културно-исторически и християнски обекта са в една неразделима, съпоставима връзка, тъй като групите ги предпочитат за чудесна еднодневна дестинация. Първо, с посещение на Асеновата крепост, а след това с посещение на Бачковски манастир. Друго място, което туристите посещават в Асеновград ,е вътре в града – храм „Света Богородица“, наречена още „Рибната“- с чудотворна икона, с първите стенописи на Захари Зограф и с една много непринудена духовност и мистика, която определено хората разбират и от цяла България пристигат поклоннически групи“, каза още Мирчев. Той добави, че Палеонтологичният музей е също много интересна дестинация, в която може да се види истински запазен скелет на дейнотериум в цялост в България.  \r\n„Дейнотериум е прародител на мамута и е нещо, което буди интерес особено у децата“, добави експертът. Друг интересен обект е пещерата „Добростански бисер“. Това е 13-та социализирана пещера в България и е най-високо разположената от всички с надморска височина 1400 метра. Тя се намира на метри от границата на резерватната зона в биосферен парк „Червената стена“. „Мястото е изключително девствено, красиво и подходящо за всички видове туристи. Профилът на планината е много мек. Пътеките са ясно различими, маркировката е изключително добра. Заради пещерната колония пещерата има зимен период, в който не работи. Днес и утре ще са последните работни дни. Работното време по традиция е от 09.00 часа до 18.00 часа“, посочи Мирчев.  Другите будещи интерес обекти в общината са обектите от т. нар. „сакрална триада“- манастир ‚Света Троица“, позната като Кръстова гора  и Тракийските скални светилища Караджов камък и Белинташ.  \r\n„Това са места с лесна инфраструктура дори и за автомобил и се радваме на многохиляден, ежемесечен интерес на хора от цялата страната, включително и от съседни нам страни. Местата за настаняване около обектите са също много богати като избор и разнообразие. Традиционните родопски къщи предлагат автентична кухня, фолклор и всички неща, които биха помогнали един човек да изживее наистина Родопа с цялото си сърце“, каза Мирчев. По думите му тази година са почистени над 100 км маршрути, облагородени са екопътеки, поставени са указателни и информационни табели и е положена нова маркировка. \r\nМария РУСЕВА", "date": "2018.09.29", "title": "Ивайло Мирчев, Общинско предприятие „Туризъм“: Община Асеновград има своето уникално място на туристическата карта в България"}
{"url": "http://www.focus-news.net/news/2018/09/29/2572576/georgi-svilenski-bsp-horata-ne-zhelayat-sluchvashtoto-se-v-momenta-da-prodalzhi-i-edinstvenoto-zakonno-reshenie-sa-predsrochnite-izbori.html", "text": "Освен „Обединени патриоти“ Цветан Цветанов ще трябва да кани и ДПС на Коалиционен съвет. Това каза пред журналисти заместник-председателят на ПГ на „БСП за България“ Георги Свиленски преди Пленума на БСП, предаде репортер на  Агенция „Фокус“.  „Ясно сме заявили нашите действия в този политически сезон. БСП и парламентарната група в по-голямата си част ще бъде сред българските избиратели да се срещаме с хората и да чуем техните препоръки, мнения, забележки и подкрепа за предложения проект „Визия за България“. Една част от депутатите, около 20 човека, ще бъдат в пленарна зала, за да следят да не се случват беззакония в парламента и така, докато евентуално след няколко месеца стигнем до предсрочни избори“, заяви Свиленски. \"Без подкрепата на ДПС българският парламент няма да може да започва работа. От вчера стана ясно, че гласовете на ДПС са решаващи за това да има мнозинство“, заяви още Свиленски. По думите му от вчера на коалиционен съвет Цветан Цветанов ще трябва да кани освен „Обединени патриоти“ и ДПС. „Въпрос на време е и ГЕРБ да признаят, че управлението им зависи изцяло от ДПС\", допълни той. На въпрос дали очаква преформатиране на управляващото мнозинство, Свиленски заяви, че всякакви преформатирания могат да станат, но българските избиратели не са гласували за такъв тип управление. Той обърна внимание, че хората не желаят случващото се в момента да продължи и единственото законно решение са предсрочните избори. По думите му гражданите приемат подхода да бъдат питани по „Визия за България“, а не да им се свеждат партийни и политически програми. „Интересното е, че по-голямата част са запознати с „Визия за България“ и дават конкретни предложения“, коментира Свиленски.   \r\nДеница КИТАНОВА", "date": "2018.09.29", "title": "Георги Свиленски, БСП: Хората не желаят случващото се в момента да продължи и единственото законно решение са предсрочните избори"}
{"url": "http://www.focus-news.net/news/2018/09/29/2572578/prof-nikolay-radulov-ekspert-po-natsionalna-sigurnost-mvr-i-prokuraturata-sa-na-protivopolozhni-mneniya-za-rezultatite-za-prestapleniyata-i-razkrivaemostta-im.html", "text": "МВР и Прокуратурата са на противоположни мнения за резултатите за престъпленията и разкриваемостта им. Това каза за седмичното обзорно предаване „Метроном“ на  Радио „Фокус“  проф. Николай Радулов, експерт по национална сигурност и бивш главен секретар на МВР. Той уточни, че според МВР престъпленията у нас намаляват, а разкриваемостта се увеличава, а според Прокуратурата намалява единствено регистрираната престъпност. Друг ключов проблем, според него, е липсата на доверие в органите на реда, тъй като безрезултатността отказва гражданите да сигнализират. „Става дума за това какъв е подходът към регистрацията на престъпленията и на какво е подчинен той – на проактивна дейност или на една добра статистика, която всеки ден ще показва как престъпленията намаляват – в противовес, разбира се, на това, което виждаме всеки ден. Проблемът дори не е каква е разкриваемостта – важното е, че всяко престъпление, за което е известно, се регистрира и само така по него може да се работи. И при най-доброто желание, и при най-висок клас специалисти, ако едно престъпление не се регистрира, толкова повече хора губят доверие, а самата статистика се подобрява, за разлика от реалността. Ето това е проблемът и е крайно време да се намери министър, който поне да опита да направи преформатиране на начина на регистриране на престъпленията, за да имаме една що-годе нормална картина за това, което става в страната“, обясни експертът. Мерки за предотвратяването на случаи като четворното убийство в Каспичан се взимат едва след като жертвите са налице, коментира проф. Николай Радулов. Това е поредният случай, в който става въпрос за капацитет за навременно действие, а именно всичко да се гледа през призмата на проактивност, уточни експертът. Според него мерките трябва да влизат в сила тогава, когато може да бъде избегнат трагичният резултат. Не е достатъчен и ефикасен само профилактичният ефект, който разследването на такова убийство и разкриването на извършителите има върху други потенциални престъпници, каза още проф. Радулов.", "date": "2018.09.29", "title": "Проф. Николай Радулов, експерт по национална сигурност: МВР и Прокуратурата са на противоположни мнения за резултатите за престъпленията и разкриваемостта им"}
{"url": "http://www.focus-news.net/news/2018/09/29/2572582/veliko-tarnovo-bezplatno-izmervane-na-kravnoto-nalyagane-organizirat-v-grada-po-povod-svetovniya-den-na-sartseto.html", "text": "Отбелязваме Световния ден на сърцето. По този повод във Велико Търново ще се проведе информационна кампания с раздаване на образователни материали и безплатно измерване на кръвното налягане. Инициативата е на Специализираната кардиологична болница, в която са организирани прегледите. Това съобщиха от лечебното заведение за  Радио „Фокус“ – Велико Търново . Всеки пациент на болницата ще получи и информация за начините за превенция от кардиологични заболявания, както и допълнителни данни за рисковите фактори, която влияят негативно на здравето. Изработени са и специални брошури. \r\nВ днешния ден в много държави се провеждат подобни прояви. По данни на Световната здравна организация сърдечно-съдовите заболявания продължават да са най-честата причина за смъртността в световен мащаб. Все повече спада и възрастта на засегнатите от проблема. \r\nЛуиза ТРАНЧЕВА", "date": "2018.09.29", "title": "Велико Търново: Безплатно измерване на кръвното налягане организират в града по повод Световния ден на сърцето"}
{"url": "http://www.focus-news.net/news/2018/09/29/2572581/s-kvorum-ot-109-dushi-zapochna-plenumat-na-bsp.html", "text": "С кворум от 109 души започна Пленумът на БСП, научи репортер на  Агенция „Фокус“.   Заседанието е закрито за медиите. То се провежда в зала „Александър Лилов“ в централата на партията на ул. „Позитано“ № 20. В момента лидерът на БСП Корнелия Нинова представя своя доклад пред Пленума за актуалната политическа обстановка. Това е предвидено като точка първа от дневния ред, който бе утвърден от членовете на Националния съвет. По програма предстои заместник-председателят на БСП Кирил Добрев да представи доклад за организацията и представянето на проекта „Визия за България”. Дневният ред включва още отчет за дейността на парламентарната група на “БСП за България” през четвъртата сесия на 44-ото Народно събрание и законодателни приоритети през петата сесия на 44-ото Народно събрание. Докладът ще бъде представен от заместник-председателя на ПГ на „БСП за България“ Крум Зарков. Очаква се Пленумът да направи промени в Националния предизборен щаб и да учреди национална награда на Националния съвет на БСП и парламентарната група на „БСП за България” и на УС на Съюза на българските писатели за литература на името на Христо Смирненски. \r\nДеница КИТАНОВА", "date": "2018.09.29", "title": "С кворум от 109 души започна Пленумът на БСП"}
{"url": "http://www.focus-news.net/news/2018/09/29/2572580/filip-popov-bsp-neobhodimi-sa-predsrochni-izbori-za-da-se-prekrati-modelat-na-upravlenie.html", "text": "Необходими са предсрочни избори, за да се прекрати моделът на управление. Това каза секретарят на ПГ на „БСП за България“ Филип Попов пред журналисти, предаде репортер на  Агенция „Фокус“.   „Видя се тази седмица в НС, че управляващото мнозинство не могат да съберат кворум. Мисля, че ситуацията в страната след срещите с българи определено не е добра. Това хората го усещат по джоба, хладилника, по интернет връзката със своите деца, които са в чужбина. Ето защо са необходими предсрочни избори, защото този модел на управление трябва да се прекрати“, заяви Попов.  \r\nНа въпрос как отговаря на обвиненията, че във време, когато трябва да се коват закони, БСП не е в пленарна зала, Попов заяви, че това не е вярно. По думите му около 20-25 депутати са в пленарна зала и целта е те да противодействат на ГЕРБ и управляващото мнозинство. Той направи аналогия с излизането на ГЕРБ по времето на Орешарски, което е целяло да свали правителството и отчете, че сега целта на БСП е друга, а именно да обсъди „Визия за Бълагрия“. „Целта на „Визия за България“ и на тези срещи с хората е в края на декември месец тя да бъде завършен документ. Към настоящия момент наистина благодаря на всички, които идват на тези срещи и които дават своите предложения. Те са ценни не само за нас, а и за България, за самите тях“, допълни Попов.  \r\nДеница КИТАНОВА", "date": "2018.09.29", "title": "Филип Попов, БСП: Необходими са предсрочни избори, за да се прекрати моделът на управление"}
{"url": "http://www.focus-news.net/news/2018/09/29/2572579/liderat-na-kiparskite-turtsi-fokusirane-sme-varhu-reshenie-osnovano-na-rezultati.html", "text": "Нужно е да се насочим към резултатно и стратегическо споразумение за кипърския преговорен процес, заяви лидерът на кипърските турци Мустафа Акънджъ, предава  Anadolu Agency . \r\n„Старият преговорен процес вече е затворен. Невъзможно е да постигнем различен резултат, повтаряйки старите неща“, заяви той пред журналисти, след срещата му с генералния секретар на ООН Антонио Гутериш в централата на организацията в Ню Йорк. \r\n„Поради това е очевидно, че кипърските гърци, които настояват за отворени преговори, настояват и за нерешение на спора“, добави той. \r\nАкънджъ заяви, че докладът на Джейн Хол Луте – назначена от Гутериш като временен съветник за провеждането на консултации за Кипър – не е готов все още, но ще му бъде предоставен в идните дни. \r\nКипърският лидер добави и че споделя вижданията на Гутериш за преговорния процес.  Йонислав Дочев", "date": "2018.09.29", "title": "Лидерът на кипърските турци: Фокусиране сме върху решение, основано на резултати"}
{"url": "http://www.focus-news.net/news/2018/09/29/2572584/kyustendil-s-moleben-i-s-otkrivane-na-memorialni-plochi-v-grada-beshe-pochetena-pametta-na-zaginalite-v-parvata-svetovna-voyna.html", "text": "С молебен и с откриване на мемориални плочи в Кюстендил беше почетена паметта на загиналите в Първата световна война, предаде репортер на  Радио „Фокус” – Кюстендил . Събитието се проведе пред паметника на загиналите в Балканските войни и Първа световна война. На него присъстваха кметът на Община Кюстендил Петър Паунов, председателят на Общински съвет – Кюстендил Михаела Крумова, дарителят проф. д-р Иван Гаврилов, Иво Антонов, директор на Дирекция „Социална политика” в Министерство на отбраната, председателят на Областния съюз на офицерите и сержантите от запаса и резерва Ясен Ангелов, членове на клубовете „Млади възрожденци” от Основно училище „Христо Ботев” и Детска градина „Славейче”, директорът на Регионален исторически музей – Кюстендил Валентин Дебочички, историкът Ангел Джонев, общински съветници, кметове на населени места, граждани.  \r\nЦеремонията започна с молебен за упокоение на душите на всички загинали кюстендилци по време на Първата световна война, който беше извършен от архиерейският наместник на Кюстендилска духовна околия отец Генади Генадиев, в съслужение с отци от околията. Духовните лица споменаха поименно имената на загиналите. „На 29 септември 1918 година се чуват последните изстрели на оръжията по южния фронт и България излиза от Първата световна война. В Кюстендил завършва работата на най-висшата военна институция в най-кървавият конфликт в следосвобожденската ни история. На 14 октомври 1915 година в сградата на Девическата гимназия, същата сграда днес е сградата на Община Кюстендил, се настанява Главната квартира на Българската армия. Тук пристига висшият български генералитет, воден от главнокомандващия действащата армия – генерал майор Никола Жеков. Те работят в продължение на три години, като градът се превръща в своеобразна военна столица на България”, каза пред присъстващите историкът Ангел Джонев. По думите му на този ден трябва да се спомнят войниците и офицерите, които не са се завърнали от бойните полета.  \r\n„Бедни са думите, с които може да се изкаже нашата благодарност към дедите. Нашите деди са загивали с пълното съзнание, с пълната вяра, че загиват за поробените братя. На днешно време трудно се прекрояват граници, единственият начин по който може да ги прекроим е с единството на нацията, с примера, с културата, икономиката. Трънлив е нашият път, но независимо от всичко докато ги има българите, град Кюстендил, докато има кметове на населени места, радеещи за българщината, този завет няма да бъде напразен”, каза проф. д-р Иван Гаврилов. Той подари книгата „Тервел – спасителят на Европа” на председателят на Областния съюз на офицерите и сержантите от запаса и резерва Ясен Ангелов. Книгата „Бойните маршове на честта и славата на България” ще бъде предадена на ръководителя на Общинския духов оркестър в Кюстендил.  \r\n„Като представител на Министерство на отбраната, изпитвам респект към делото на проф. д-р Иван Гаврилов за запазване на българщината и към всички вас, които сте пред паметника на славния 13-ти пехотен Рилски полк, за да почетем тези, които се сражаваха и загинала за обединението и величието на родината. Техният подвиг вечно ще бъде с нас тогава, когато си спомняме, че сме българи”, каза Иво Антонов, директор на Дирекция „Социална политика” в Министерство на отбраната. От името на министъра на отбраната той връчи на проф. д-р Иван Гаврилов и на кмета на Община Кюстендил Петър Паунов юбилейни медали „Сто години от Първата световна война”.  \r\n„Това е награда за нашето отечество, за нашите предци, награда за прекрасните деца, които са бъдещето на този светъл идеал”, каза кметът на Община Кюстендил Петър Паунов. Церемонията продължи с официално откриване на мемориалните плочи, върху които са изписани текстове от войнишка клетва и от бойния марш на 13-ти пехотен Рилски полк. След това бяха раздадени 400 порции осветено ястие в памет на загубилите живота жители на Кюстендил и региона във военните действия. \r\nОт 20.00 часа на площад „Велбъжд“ всички гости и граждани на град Кюстендил ще имат възможността да се насладят на грандиозния театрален фолклорен спектакъл „Осмото чудо“ представен от Национален ансамбъл „Българе“, със специалното участие на холивудската знаменитост Бен Крос. \r\nВенцеслав ИЛЧЕВ", "date": "2018.09.29", "title": "Кюстендил: С молебен и с откриване на мемориални плочи в града беше почетена паметта на загиналите в Първата световна война"}
{"url": "http://www.focus-news.net/news/2018/09/29/2572575/reuters-britanskiyat-ministar-na-biznesa-greg-klark-e-optimistichno-nastroen-za-sklyuchvaneto-na-sporazumenie-za-brekzit.html", "text": "Британският министър на бизнеса Грег Кларк заяви, че има основание за оптимизъм, че Великобритания ще постигне споразумение за Брекзит с Европейския съюз, ден след като премиера на страната Тереза Мей обяви, че разговорите са в задънена улица, предава  Reuters . \r\n„Разбира се, че искаме споразумение“, заяви Кларк пред радио „BBC“. „Никой не трябва да има съмнение в нашия министър-председател и нашия преговорен екип. Те са абсолютно решени да постигнат споразумение“. \r\n„Има основания за оптимизъм, че можем да постигнем съгласие“, добави Кларк.  Йонислав Дочев", "date": "2018.09.29", "title": "Reuters: Британският министър на бизнеса Грег Кларк е оптимистично настроен за сключването на споразумение за Брекзит"}
{"url": "http://www.focus-news.net/news/2018/09/29/2572585/mvr-edin-chovek-e-zaginal-a-26-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 26 са пострадали при 24 тежки катастрофи в страната през изминалото денонощие. Това съобщиха от   пресцентъра на МВР.  В столицата са станали 106 леки и 5 тежки произшествия, при които има петима ранени. От началото на годината загиналите при катастрофи у нас са 450, а пострадалите – 6 380.", "date": "2018.09.29", "title": "МВР: Един човек е загинал, а 26 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/29/2572583/cyprus-mail-aleksis-tsipras-adresira-kiparskiya-vapros-po-vreme-na-rechta-si-pred-oon.html", "text": "Министър-председателят на Гърция Алексис Ципрас изрази пълната подкрепа на страната си за едно справедливо и осъществимо споразумение за кипърския въпрос, основано на решенията на ООН, предава електронното издание на кипърския ежедневник  Cyprus Mail . \r\nОбръщайки се пред 73-тото заседание на Общото събрание на ООН, Ципрас заяви, че решението трябва да бъде основано на рамката на генералния секретар на организацията и постави кипърския въпрос в рамката на геостратегическото развитие в региона. \r\nТой посочи предизвикателствата в региона, отбелязвайки че Гърция поддържа политика на защита на своите суверенни права и интереси, докато в същото време, заедно с Кипър, е избрала да се превърне в европейски стълб на мира, сигурността и стабилността в региона.  Йонислав Дочев", "date": "2018.09.29", "title": "Cyprus Mail: Алексис Ципрас адресира кипърския въпрос по време на речта си пред ООН"}
{"url": "http://www.focus-news.net/news/2018/09/29/2572570/veliko-tarnovo-26-sm-e-nivoto-na-reka-dunav-pri-svishtov.html", "text": "С 2 см се е понижило нивото на Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 26 см, а температурата на водата е 18 градуса.  \r\nОблачно ще е в часовете преди обяд над българския участък на Дунав. Следобед ще има повече слънчеви часове. Ще духа до умерен североизточен вятър. Максималните температури ще бъдат между 19° и 22°.", "date": "2018.09.29", "title": "Велико Търново: 26 см е нивото на река Дунав при Свищов"}
{"url": "http://www.focus-news.net/news/2018/09/29/2572588/mia-v-strumitsa-shte-glasuvat-107-bolni-i-litsa-v-neravnostoyno-polozhenie.html", "text": "В Струмица, в референдума за името, право на глас имат 107 болни и лица в неравностойно положение, предава  Македонската информационна агенция (МИА) . \r\nОт сутринта те са започнали да упражняват своето право на глас, а избирателните екипи от Общинската избирателна комисия, са се насочили към домовете на гражданите, които имат право на глас. \r\nСпоред Александър Чеботарев, председател на ОИК Струмица, гласуването се развива нормално и засега няма никакви проблеми. \r\nПокрай болните и лицата в неравностойно положение ще гласуват и затворниците от затвора в Струмица.  Йонислав Дочев", "date": "2018.09.29", "title": "МИА: В Струмица ще гласуват 107 болни и лица в неравностойно положение"}
{"url": "http://www.focus-news.net/news/2018/09/29/2572592/sport-izklyuchitelni-merki-za-sigurnost-na-derbito-tsska-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби между Левски и ЦСКА, което ще се проведе днес от 17:00 часа на Националния стадион „Васил Левски”, съобщават от МВР.   \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.", "date": "2018.09.29", "title": "Спорт: Изключителни мерки за сигурност на дербито ЦСКА - Левски"}
{"url": "http://www.focus-news.net/news/2018/09/29/2572589/borislav-dichev-istorik-prez-1915-godina-balgariya-e-edinstvenata-strana-koyato-stava-sayuznik-na-tsentralnite-sili-v-svetovnata-voyna.html", "text": "През 1915 година България е единствената страна, която става съюзник на Централните сили в Световната война. Това каза за  Радио „Фокус“-Пирин  по повод 100-годишнината от излизането на България от Първата световна война историкът Борислав Дичев. По думите му срещу България са били изправени 24 от най-развитите сили в света и техните съюзници. Той допълни, че от военни експерти идват предупреждения, и то основателни, че Германия е загубила стратегическата си инициатива в усилията да спечели чрез една бърза, светкавична война.  \r\n„В тази връзка бих отбелязал, че когато започва войната, германският император Вилхелм II заявил на войниците си, че още докато паднат листата на дърветата, тоест - до есента, те ще бъдат отново по домовете си. През 1915 година и, по-специално - в нейния край, вече никой не си спомня тези негови думи и не си прави илюзии. Наложена е тактиката и стратегията на Съглашението – война до изтощение, в която преимуществото е на страната на Съглашението във всяко едно отношение“, коментира Дичев. Той допълни, че в такива условия България се включва във войната на страната на Централните сили, които обещават възвръщане на цяла Македония към територията й, но тази кауза е изцяло във обвързана с военната победа на Германия и е възможна за реализация, само ако тя победи.  \r\nИсторикът обясни, че начинът, по който се включваме във войната, е доста дискутиран, тъй като тайно от правителството се подписват военна конвенция и политически договор с Германия. „Самата военна конвенция става източник на злини за нашата национална кауза, поради нейната неравнопоставеност за България. Докато страната ни вижда в тази военна конвенция своята национална цел – освобождение на българите в Македония, то за германския и за австро-унгарския генерални щабове целта е осъществяване на сухопътна връзка между Германия, Австро-Унгария и България през Сърбия. Тоест тази връзка минава през разгрома на Сърбия, за да се помогне и на Османската империя. В този случаи България се явява като един мост за помощта към Турция. Тази конвенция е подписана без знанието на българският Генерален щаб и без знанието на военния министър от така наречения военен пълномощник подполковник Петър Ганчев, който се явява пратеник на цар Фердинанд. При подписването на тази военна конвенция, чието съдържание не се знае от военния министър и началника на Генералния щаб, двамата си поддават оставките, които в последствие са оттеглени. Така България става част от Първата световна война“, каза още Борислав Дичев. \r\nНатали СТЕФАНОВА", "date": "2018.09.29", "title": "Борислав Дичев, историк: През 1915 година България е единствената страна, която става съюзник на Централните сили в Световната война"}
{"url": "http://www.focus-news.net/news/2018/09/29/2572586/liderat-na-bsp-korneliya-ninova-dps-ubiha-s-edin-kurshum-dva-zaeka-i-gerb-i-op-eto-zatova-sme-prizvani-da-badem-alternativa-na-statukvoto.html", "text": "Последните два месеца се белязани от нестабилност на управляващата коалиция  - с битки за власт вътре в \"Обединени патриоти\" (ОП), между ОП и ГЕРБ и между лобитата в ГЕРБ. Те вече стават видими с обвиненията в лобизъм между Сидеров и Симеонов и репликите между Цветанов и Бъчварова, и противопоставянето Борисов - Цветанов за оставките на министри. ГЕРБ предизвикаха и война между институциите, нападайки постоянно президента Радев. Това каза лидерът на БСП Корнелия Нинова на заседанието на НС на БСП, съобщиха от пресцентъра на  партията . Тя отбеляза, че се увеличават националните и местни протести - от майките на деца с увреждания, до пътища. Председателят на БСП подчерта, че хората са несигурни.  \r\n\"Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и ОП. Показаха на ГЕРБ кой кара влака и занулиха патриотите. Брилянтен ход. Ние не се регистрирахме за кворум. Първият път ДПС също. Изправени пред заплахата парламентът да бъде блокиран, правителството да падне и да загубят топлите си местенца и пари, ГЕРБ се предадоха на ДПС и изпълниха условието им - да оттеглят закона за местното управление. Вчера условието беше този закон. А следващите условия? С този ход ДПС изтриха патриотите от политическата карта.\", коментира новата ситуация Корнелия Нинова. \r\nТя припомни твърдението на ОП преди няколко месеца: \"Ако има някаква заплаха за България, това е връщането на ДПС на власт. ДПС не може да се примири с факта, че ги отстранихме от властта, и то завинаги\". Нинова каза, че в петък се е видяло, че не само не са ги отстранили, а в името на това патриотите да останат във властта, са легнали на килимчето пред ДПС. \"Нека се знае - ДПС управлява ГЕРБ, а \"Патриотите\" са щастливи от това, защото великодушно им се подхвърлят трохи от държавната трапеза. У управялващите няма принципи, няма идеологии, няма програма. Ето затова сме призвани да бъдем алтернатива на статуквото. Ако искахме власт на всяка цена, сега и ние можехме да се сговаряме за постове и пари. Не искаме това. Искаме смяна на модела и затова сме различни.\", заключи лидерът на БСП.", "date": "2018.09.29", "title": "Лидерът на БСП Корнелия Нинова: ДПС убиха с един куршум два заека - и ГЕРБ, и ОП, ето затова сме призвани да бъдем алтернатива на статуквото"}
{"url": "http://www.focus-news.net/news/2018/09/29/2572590/zam-predsedatelyat-na-gerb-tsvetan-tsvetanov-i-kmetat-na-svishtov-gencho-genchev-ofitsialno-dadoha-start-na-rabotata-na-nova-moderna-aparatura-v-svishtovskata-bolnitsa.html", "text": "Председателят на Парламентарната група на ГЕРБ и зам.-председател на партията Цветан Цветанов и кметът на Свищов Генчо Генчев официално дадоха старт на работата на нов томограф от последно поколение, инсталиран в отделението по образна диагностика на свищовската болница „Д-р Димитър Павлович“. Това съобщиха от пресцентъра на  ПП ГЕРБ . На церемонията присъстваха също кметът на Велико Търново и председател на НСОРБ Даниел Панов, народният представител от ГЕРБ Станислава Стоянова и председателят на Общинския съвет в Свищов д-р Кристиян Кирилов.   \r\n„Радвам се, че този томограф, за който лекарите споделиха, че им е бил нужен още преди 20 години, сега ще даде възможност за точна диагностика и правилно лечение на пациентите. Хубаво е, когато ние сме част от силна и обединена Европа и трябва да си даваме сметка колко е важнo това за нас. Защото реализираното тук е на стойност над един милион и сто хиляди лева. Това, което е изключително важно, е, че това е трансграничен проект, който се финансира от европейската солидарност“, заяви Цветанов по време на събитието, като допълни, че само след година ще имаме възможност да дадем гласа си за силна и обединена Европа. \r\n„Аз знам какви са проблемите в Свищов и искам да благодаря на кмета Генчо Генчев, който е изключително отговорен градоначалник. Той живее с проблемите на Свищов не само в сферата на здравеопазването, но във всяка една област. Затова той и местната власт могат и занапред да разчитат на нашата подкрепа“, подчерта председателят на ПГ на ГЕРБ. \r\nС новата апаратура ще е възможна комплексна и висококачествена диагностика, което е от ключова важност както за пациентите, така и за ефективността на болницата. Томографът е закупен по проект „Вашето здраве има значение!“, финансиран от Програмата за трансгранично сътрудничество, който Свищов реализира съвместно с румънската община Зимнич. Преди дни в свищовската болница пристигна и реаномобил, оборудван по най-високите медицински стандарти. При своето посещение в лечебното заведение председателят на ПГ на ГЕРБ Цветан Цветанов подари на болницата мобилен ехограф.  \r\nВ момента лечебното заведение, което до неотдавна генерираше огромни дългове, изплаща редовно своите задължения, наваксано е и някогашното закъснение при възнагражденията на медицинския персонал. В болницата функционират неврологично, хирургично, вътрешно и детско отделение и отделение по образна диагностика, а също сектор за физиотерапия и клинична лаборатория. \r\n„Винаги, когато срещаме трудности, намираме подкрепа от г-н Цветанов, г-н Панов и народния представител Станислава Стоянова. Така беше и когато намерихме възможност да кандидатстваме за такъв проект. Затова държахме те да присъстват на това откривате, за да мога да им благодаря още веднъж. Това е една хубава придобивка, която Свищов заслужава”, каза на церемонията и кметът на общината Генчо Генчев.", "date": "2018.09.29", "title": "Зам.-председателят на ГЕРБ Цветан Цветанов и кметът на Свищов Генчо Генчев официално дадоха старт на работата на нова модерна апаратура в свищовската болница"}
{"url": "http://www.focus-news.net/news/2018/09/29/2572591/yanaki-stoilov-bsp-ne-byagame-ot-sarevnovanie-no-ne-uchastvame-v-predreshen-izbor.html", "text": "На заседанието на НС на БСП председателят на БСП Корнелия Нинова представи обръщение от Янаки Стоилов, който отсъства от страната, съобщиха от  пресцентъра на партията.  В него той аргументира оттеглянето на кандидатурата си за конституционен съдия: \"Ние не бягаме от съревнование, дори от битка, но не участваме в предрешен избор, с който да легитимираме избора на управляващите (вероятно и с ДПС) и да поддържаме илюзия, че този парламент действа държавнически\", пише Стоилов. Според него е ясно, още преди внасянето на предложението по кандидатурата му и процедурата по изслушване, че е взето финалното решение. \"Това се прави, за да се осигурят по-добри позиции на официално и неявно участващите в управлението на държавата и специално на съдебната власт. Да добавя и това какви хора и от какви позиции ще оценяват моята кандидатура. (Tова е моята оценка и позиция, която ръководството на БСП и ПГ са взели предвид)\", коментира Янаки Стоилов.", "date": "2018.09.29", "title": "Янаки Стоилов, БСП: Не бягаме от съревнование, но не участваме в предрешен избор"}
{"url": "http://www.focus-news.net/news/2018/09/29/2572587/kanal-5-makedoniya-gartsiya-e-zasegnata-ot-silen-uragan.html", "text": "Силен ураган с високи вълни засегна южната част на Гърция, предизвиквайки прекъсване на електрическата енергия и спиране на морския транспорт, предава скопският телевизионен  „Канал 5“ . \r\nУраганът е засегнал островите Пилос и Метони, а фериботите между атинското пристанище Пирея и островите Циклади са блокирани, както и тези между Миконос и Санторини. Спиране на морския транспорт има и между островите Родос и Кос. \r\nЗасега няма информации за пострадали, а жителите се сблъскват с високи вълни и силни ветрове. \r\nВ следващите 48 часа ураганът може да удари и столицата Атина, след което в неделя се очаква да тръгне към североизток, но с намалена интензивност. \r\nВ течение на целия ден се очаква ураганът да удари с най-голяма сила остров Крит, а след това и островите край бреговете на Турция. \r\nОчаква се силата на ветровете да достигне над 150 километра в час. \r\nУраганът „Медикан“ (Средиземноморски ураган) в петък засегна и части на Италия, като предизвика значителни материални щети, но за щастие няма ранени. \r\nПрез изминалата седмица силните дъждове в Либия и Тунис отнеха живота на пет души.  Йонислав Дочев", "date": "2018.09.29", "title": "„Канал 5“ (Македония): Гърция e засегнатa от силен ураган"}
{"url": "http://www.focus-news.net/news/2018/09/29/2572593/makfaks-makedoniya-gratski-anarhisti-sa-napravili-opit-da-vlyazat-nasilstveno-v-srabski-voenni-grobishta.html", "text": "Група гръцки анархисти са се опитали да влязат насилствено в сръбски военни гробища в Зейтинлък и са нарисували графити на входа им, предава македонската информационна агенция  „Макфакс“ . \r\nТам се провежда централно възпоменателно събиране по повод юбилея от стогодишнината от пробива на Солунския фронт. \r\nГрупата анархисти са се опитали да влязат насилствено, но след като са били възпрепятствани на входа, са написали от лявата и дясната му страна с червен спрей: „Ние не се борим за държавата и за Бог“ и „Не трябва да се борим за никого“. \r\nНа анархистите е било забранено да влизат на територията на гробищата.  Йонислав Дочев", "date": "2018.09.29", "title": "„Макфакс“ (Македония): Гръцки анархисти са направили опит да влязат насилствено в сръбски военни гробища"}
{"url": "http://www.focus-news.net/news/2018/09/29/2572595/gabrovo-ministar-mladen-marinov-dade-start-na-sastezanieto-paten-politsay-na-godinata-v-gonkata-uchastvat-26-mladshi-avtokontrolyori.html", "text": "Габрово стана домакин на 26-то издание на националния конкурс „Пътен полицай на годината“. Началото на гонката даде министърът на вътрешните работи Младен Маринов. Това съобщиха от пресцентъра на  МВР . На церемонията по откриването на състезанието присъстваха зам.-министърът на МВР Стефан Балабанов, директорът на Главната дирекция „Национална полиция“, главен комисар Христо Терзийски, началникът на отдел „Пътна полиция“- ГДНП, комисар Росен Рапчев, кметът на Габрово Таня Христова, зам.-министърът на транспорта, съобщенията и информационните технологии Ангел Попов, областният управител на Габрово Невена Петкова, директорът на ИААА Бойко Рановски и д-р Надежда Тодоровска, заместник генерален директор на БЧК.  \r\nДнес е един изключителен ден за МВР, защото имаме честта 26-то издание на състезанието да се проведе именно в Габрово, където е родното място на Тодор Бурмов, първият министър на вътрешните работи, каза в обръщението си към гражданите и участниците преди откриването на състезанието министърът на вътрешните работи Младен Маринов. Той благодари за добрата организация на форума на директора на ОДМВР-Габрово, старши комисар Борислав Бончев. „Уменията, които днес ще покажете, бързината и ефективността на техните изпълнения, ще ви дадат шанс да спечелите това състезание. Но в реалната ви работа, всички тези умения ще дадат шанс за живот на хора, пострадали в пътно-транспортни произшествия. Начинът, по който ще представите вашите умения, ще дадат увереност на обществото, че сте гарант за неговата сигурност и във всеки критичен момент сте способни да окажете нужната помощ и да предотвратите по-тежки беди“, каза пред участниците министър Младенов.  \r\nТой допълни, че темата за пътната безопасност е във фокуса на обществото като основен проблем и в този контекст е и днешното състезание, което чрез демонстрациите на пътните полицаи дава увереност на гражданите, че за тяхната сигурност се грижат подготвени полицаи.  \r\nНационалният конкурс „Пътен полицай на годината“ се провежда за 26 път. Състезанието преминава в няколко етапа. Вчера участниците преодоляха успешно дисциплините Теоретичен по оказване на първа долекарска помощ и Практически изпит по стрелба с пистолет. Днес участниците мерят сили и показват практически умения по оказване на долекарска помощ и майсторско управление на автомобил и мотоциклет.  \r\nВ състезанието тази година участват общо 26 младши автоконтрольори, сред които и 4 дами.  \r\nГаброво. Министър Младен Маринов даде старт на състезанието „Пътен полицай на годината“, в гонката участват 26 младши автоконтрольори. 29 септември 2018 г.", "date": "2018.09.29", "title": "Габрово: Министър Младен Маринов даде старт на състезанието „Пътен полицай на годината“, в гонката участват 26 младши автоконтрольори"}
{"url": "http://www.focus-news.net/news/2018/09/29/2572596/zam-predsedatelyat-na-gerb-tsvetan-tsvetanov-poseti-svishtovskiya-manastir-pokrov-bogorodichen.html", "text": "Председателят на ПГ на ГЕРБ и зам.-председател на партията Цветан Цветанов посети свищовския манастир „Покров Богородичен“. Това съобщиха от пресцентъра на  ПП ГЕРБ . Заедно със свищовския кмет Генчо Генчев, кмета на Велико Търново Даниел Панов, народния представител Станислава Стоянова и председателя на Общински съвет – Свищов д-р Кристиян Кирилов, Цветанов запали свещичка за здравето на всички българи и на жителите на община Свищов, която отбелязва своя празник „Свищовски лозници“. \r\nПредседателят на ПГ на ГЕРБ разговаря с игумена Отец Христо, който не скри признателността си за подкрепата, която светата обител получава от правителството на премиера Бойко Борисов. Към манастира вече води широк асфалтов път, какъвто никога не е имало, а за втора поредна година храмът получава от държавата транш за неотложни ремонти. \r\nОтец Христо благодари на Цветан Цветанов и за личния жест, който той направи по време на предишното си посещение за храмовия празник на „Покров Богородичен“. Тогава свищовският кмет изненада Цветанов със специално изработена върху крушово дърво и осветена по канон голяма икона на Света Богородица Йерусалимска. Председателят на ПГ на ГЕРБ остана трогнат и пожела иконата да остане в свищовския манастир, където силата й ще бъде най-голяма. „Ликът на Света Богородица Йерусалимска вече посреща всички, пристъпващи в църквата, и закриля миряните, посещаващи манастира“, обясни Отец Христо.", "date": "2018.09.29", "title": "Зам.-председателят на ГЕРБ Цветан Цветанов посети свищовския манастир „Покров Богородичен“"}
{"url": "http://www.focus-news.net/news/2018/09/29/2572598/kyustendil-izobilie-ot-plodove-i-zelenchutsi-zanayatchiyski-proizvedeniya-i-folklor-se-predstavyat-na-praznika-na-plodorodieto.html", "text": "Изобилие от плодове и зеленчуци, занаятчийски произведения и фолклор се представят на Празника на плодородието в Кюстендил, предаде репортер на  Радио „Фокус” – Кюстендил . Празникът се провежда за единадесета поредна година. Събитието се случва на площад „Велбъжд” и в градската градина. Пъстри щандове на читалища, неправителствени организации, детски градини и училища, социални институции, представят по интересен начин произведените в региона плодове и зеленчуци. На официалното откриване на събитието присъстваха кметът на Община Кюстендил Петър Паунов, председателят на Общински съвет – Кюстендил Михаела Крумова.  \r\nПразникът беше открит от временно изпълняващият длъжността на директор на Института по земеделие доцент д-р Илияна Кришкова. „Кюстендил е известен като Овощната градина на България. Тук може да намерите най-сочните и вкусни плодове. Градът днес посреща много гости, които освен да се насладят на празничната програма, могат да се запознаят и с постиженията на науката”, каза доцент Кришкова.  \r\nПрограмата за първия ден на Празника на плодородието включва изложения, представяне на сортове ябълки, „Парад на плодовете” и кулинарни демонстрации. Ще се проведе и традиционният конкурс „Плодородието в Кюстендилския край” за най-голяма ябълка, най-красиво аранжиран щанд, плодове и зеленчуци характерни за кюстендилския край“. От 20.30 часа на сцената ще бъде представен спектакълът „Осмото чудо” на ансамбъл „Българе”. Организирани са атрактивни зони за масови спортни занимания. \r\nВенцеслав ИЛЧЕВ", "date": "2018.09.29", "title": "Кюстендил: Изобилие от плодове и зеленчуци, занаятчийски произведения и фолклор се представят на Празника на плодородието"}
{"url": "http://www.focus-news.net/news/2018/09/29/2572597/pregled-na-mezhdunarodnite-novini-do-13-chasa-agentsiya-fokus.html", "text": "Мощният тайфун „Трами“ удари островите Окинава и се насочва към големите японски острови, предава  AFP . \r\nТайфунът , с пориви на вятъра от 216 километра в час в близост до „окото“, се очаква да достигне големите острови в Япония в неделя рано сутринта и да причини екстремни климатични условия в цялата страна в понеделник., като преди това в събота премина през островната група Окинава, където причини сериозни проблеми . \r\nТелевизионните кадри показаха клони, отчупени от дървета от силни ветрове, които блокираха главната улица в Наха, масивни вълни, разбиващи се на вълноломите  на отдалечените острови в региона и проливен хоризонтален дъжд. Петима души са пострадали при инциденти, свързани с бурята в Окинава, но никой не е загинал, съобщиха местните власти. \"Броят може да се повиши, тъй като все още събираме информация\", каза Мотоки Минеи, служител в службата за управление на бедствия на острова. „Настояваме нашите жители да останат бдителни до отминаването на тайфуна\", каза той пред  агенцията. \r\nОколо 600 души са евакуирани в убежища в Окинава. Електричеството е било прекъснато на повече от 121 000 домове, заяви обществената медия NHK. \r\nНай-малко 386 полета бяха анулирани предимно в Западна Япония, съобщщава NHK. \r\nМетеорологичната агенция предупреди хората в Япония да бъдат нащрек за \"силни ветрове, високи вълни и силен дъжд\". \r\n*** Циклонът „Зорбас“ достигна бреговете на Пелопонес, пише гръцкото електронно издание  Efimerida.gr . \r\nСпоред последните данни, единствените райони на страната, който няма да засегне циклона, ще бъдат Северно Йонийският, Епир и Западна Македония, докато Северното крайбрежие на  Егейско море, Източна Македония и Тракия, които първоначално изглеждаше, че не са засегнати, са изложени на риск. \r\nВ Атика вълната от лоши метеорологични условия се очаква в събота следобед със силни ветрове и валежи. \r\nПромените в прогнозите също така определят действията на държавните институции, които са в пълна готовност и ще има сили, които се организират от Противопожарната служба, с, регионалните власти и всички агенции и служби, в регионите, в които  се очаква да бъдат засегнати от лошото време. \r\n***  В навечерието на референдума за името в Македония, насрочен за 30 септември, ще гласуват болните и лицата в неравностойно положение, затворниците и лицата под домашен арест, както и македонските граждани в чужбина, които са заявили желание за гласуване, предава скопската електронна медия  „Нова ТВ“ . \r\nВ 69 от 80 общини, заявления за гласуване има от 1 859 болни и лица в неравностойно положение. Членове на избирателните комисии ще ги посетят по домовете им, където гражданите ще упражнят своето право на глас. \r\nГласуването в чужбина ще се проведе в 33 дипломатически и консулски представителства на Македония, а заявили за гласуване са общо 2 694 македонски граждани. \r\nГласуване ще се проведе в македонските представителства в Берн, Венеция, Любляна, Виена, Торонто, Лондон, Бон, Хага, Берлин, Мелбърн, Канбера, Брюксел, Стокхолм, Париж, Рим, Копенхаген, Вашингтон, Детройт, Прага, Абу Даби, Белград, Подгорица, Анкара, Атина, Букурещ, Истанбул и Будапеща. \r\nВ наказателно-поправителните институции в страната ще гласуват 1 558 затворници и лица, които са задържани. \r\nПраво на глас в референдума в неделя имат общо 1 806 335 гласоподаватели, записани в Избирателния списък. Според решението, взето от парламента на Македония, въпросът за референдума гласи: „Подкрепяте ли членство в ЕС и НАТО, с приемане на договора между Република Македония и Република Гърция?“. Гласоподавателите ще трябва да оградят „За“ или „Против“ с химикалка със син цвят. \r\n***  САЩ обявиха в петък, че ще закрият своето консулство в иракския град Басра и ще преместят дипломатическия си персонал от там, след нарастващите заплахи от Иран и подкрепени от Иран войски, предава радио  Voice of America . \r\nДържавният секретар на САЩ Майк Помпео, обяснявайки причината за решението, отново отправи предупреждение, че Вашингтон ще държи Техеран пряко отговорен за всякакви нападения над американски граждани и дипломатически сгради на САЩ. \r\nХодът идва след наскоро извършени ракетни нападения, за които Помпео заяви, че са били директно насочени към консулството в Басра. \r\n„Дадох ясно да се разбере, че Иран трябва да знае, че САЩ ще отговорят незабавно и подходящо на всякакви подобни нападения“, заяви Помпео в изявление. \r\nТой добави, че заплахите срещу американски служители и съоръжения в Ирак „нарастват и са все по-конкретни“ и поясни, че Вашингтон работи с иракските сили и американските съюзници, за да ги предотврати. \r\n„Обръщаме се към всички международни участници, заинтересовани от мир и стабилност в Ирак и региона, да подсилят нашето послание към Иран“, заяви Помпео. \r\n***  Президентът на Турция Реджеп Тайип Ердоган заяви, че хиляди терористи се разхождат свободно в Германия, предава  Anadolu Agency . \r\nГоворейки по време на вечеря в петък, организирана в негова чест от германския му колега Франк-Валтер Щайнмайер, Ердоган разкритикува Германия заради Кюрдската работническа партия (ПКК) и гюленистката организация „ФЕТО“. \r\n„Хиляди членове на ПКК, която се счита за терористична групировка от ЕС, се разхождат свободно в Германия“, отбеляза турският президент. \r\nСпоред него, терористите от ПКК организират демонстрации сред големите германски улици и държат плакати с лицето на задържания лидер на организацията Абдула Йоджалан. \r\nЕрдоган заяви, че тези дейности са забранени според германското законодателство и попита: „Тогава защо тези мероприятия се позволяват?“ \r\n***  Един човек е бил убит, а други двама са ранени след въоръжена престрелка на улица „Франклин Рузвелт“ в центъра на Скопие към 01:00 часа, предава скопският телевизионен канал  „21 ТВ“ . \r\nСпоред първоначални информации, непознати извършители са отправили изстрели от автомобил в движение срещу превозно средство с марка „Сеат Алтеа“, в което се е намирал жертвата, 44-годишният Н.А, който е починал на място от тежките си рани. В критично състояние са лицата Ф.Е. (19) и А.П. (49), които са откарани в болница. \r\nОчаква се министерството на вътрешните работи на страната да излезе с повече детайли за въпросната престрелка. \r\n***  Броят на загиналите след земетресението с магнитуд 7.5 и последвалото го цунами в индонезийския град Палу, скочи до 384 души, съобщиха от бедствената агенция на страната, предава  AFP . \r\nЗасега, пояснява държавната агенция, смъртните случаи са регистрирани в ударения от цунами Палу, ден след като вълни с височина метър и половина връхлетяха върху града с население от 350 000 души. \r\nAFP посочва, че болниците на остров Сулавеси, където се намира Палу, изпитват сериозни затруднения със стотиците ранени, а спасителите се борят да достигнат до засегнатия регион. \r\n***  Президентът на Сърбия Александър Вучич заяви, че не е пожелал да отиде на Общото събрание на ООН в Ню Йорк, защото там ще му се наложи да разговаря и с албански, и със световни представители, с които, както той каза, не би знаел за какво да разговаря вече, тъй като той желае същински напредък по отношение на Косово, „докато те не го искат“, предава скопското електронно издание  „Локално“ . \r\nТой изтъкна, че е доволен от това, как сръбският премиер Ана Бърнабич и министърът на външните работи Ивица Дачич са представили страната и добави, че двамата са свършили добра работа. \r\n„Не мога вече да ходя и да повтарям едно и също. Кажете ми, хора, дали сте готови за същински напредък. Ако сте, ето ме, ще долетя където пожелаете, в Брюксел, в Гренландия, където ме повикате. Само че не мога да дойда, да губя време и да слушам същите празни приказки, които слушам от години, че Сърбия трябва да признае независимостта на Косово“, заяви Вучич в Ниш. \r\nТой още веднъж посочи, че няма да признае косовската независимост, че Сърбия желае компромис, а не решение, при което албанците от Косово ще получат всичко, а сърбите нищо. „Това беше причината да не отида“, поясни Вучич. \r\n***  Силен ураган с високи вълни засегна южната част на Гърция, предизвиквайки прекъсване на електрическата енергия и спиране на морския транспорт, предава скопският телевизионен  „Канал 5“ . \r\nУраганът е засегнал островите Пилос и Метони, а фериботите между атинското пристанище Пирея и островите Циклади са блокирани, както и тези между Миконос и Санторини. Спиране на морския транспорт има и между островите Родос и Кос. \r\nЗасега няма информации за пострадали, а жителите се сблъскват с високи вълни и силни ветрове. \r\nВ следващите 48 часа ураганът може да удари и столицата Атина, след което в неделя се очаква да тръгне към североизток, но с намалена интензивност. \r\nВ течение на целия ден се очаква ураганът да удари с най-голяма сила остров Крит, а след това и островите край бреговете на Турция. \r\nОчаква се силата на ветровете да достигне над 150 километра в час. \r\nУраганът „Медикан“ (Средиземноморски ураган) в петък засегна и части на Италия, като предизвика значителни материални щети, но за щастие няма ранени. \r\nПрез изминалата седмица силните дъждове в Либия и Тунис отнеха живота на пет души. \r\n***", "date": "2018.09.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/29/2572601/sport-grigor-dimitrov-zapochva-sreshtu-rayan-harisan-v-pekin.html", "text": "Григор Димитров ще започне участието си на АТР500 турнира в Пекин (1-7 октомври) срещу Райън Харисън, отреди жребият. \r\nВ общия баланс двамата имат пет срещи помежду си в тура, а българинът води с 4:1 победи. За последно Димитров игра с американеца на Мастърс турнира в Шанхай през 2017 година и победи трудно с 2:1 сета, а по-рано през същия сезон победи и в Куинс. Единственият успех на Харисън е от Акапулко през 2015 година. \r\nДимитров се намира в долната половина на схемата на China Open и ако започне с успех, във втори кръг със сигурност ще играе с квалификант, а потенциален 1/4-финален съперник му е Кайл Едлъмд, с когото бяха в един отбор на Laver Cup и станаха шампиони преди седмица с Отбора на Европа.", "date": "2018.09.29", "title": "Спорт: Григор Димитров започва срещу Райън Харисън в Пекин"}
{"url": "http://www.focus-news.net/news/2018/09/29/2572600/zamestnik-ministar-georg-georgiev-provede-diskusiya-na-tema-ravnosmetka-na-predsedatelstvoto-na-balgariya-i-kak-vizhdame-badeshteto-na-es-nastoyashti-i-badeshti-predizvikatelstva.html", "text": "Заместник-министърът на външните раноти Георгиев проведе дискусия с младежи от Стара Загора на тема „Равносметка на Председателството на България и как виждаме бъдещето на ЕС - настоящи и бъдещи предизвикателства“. Това съобщиха от пресцентъра на  министерството . \r\n„През последните шест месеца страната ни демонстрира изключителни капацитет и възможности. С приоритетите, които поставихме в дневния ред на ЕС доказахме, че сме отговорен и стабилен партньор, който участва равностойно при формирането на общата политика на Съюза. Въпросът за бъдещето на Европа и младите хора намери централно място в програмата на нашето Председателство на Съвета на ЕС и тук искам да подчертая, че такъв приоритет се залага за първи път от държава-членка“, заяви заместник-министър Георгиев.  \r\nПред над 150 млади участници в дискусията, Георгиев подчерта, че тази година  са се навършили 11 години от присъединяването на България към ЕС. „Имаме много ползи, които често приемаме за даденост. Европейският съюз ни гарантира мир, просперитет и възможност за развитие. Не бива да забравяме обаче, че Европа е съюз на ценности, които ние сме длъжни да съхраняваме”, добави той.  \r\nСред основните акценти, поставени от зам.-министъра бяха предизвикателствата, които ЕС преживя  - икономическата криза, бежанския натиск, Брекзит.  \r\n„Способността ни да се справим успешно ще покаже до каква степен страните наистина умеят да работят солидарно в името на общо благо и бъдеще”, отбеляза още той.  \r\nПодчертано бе значението на обществени дебати като важна градивна единица на доверието към ЕС и неговата близост с гражданите: „Само по този начин ние можем да гарантираме, че интересите на всички вас млади и можещи хора, ще намерят място в решенията на институциите”.  \r\nПо темата за присъединяването на страните от Западните Балкани заместник-министър Георгиев  бе категоричен, че Срещата на върха, която се проведе в София на 17 май 2018 г., е  била уникална по своя формат. Тя потвърди категорично взаимното разбиране за неотложна нужда от гарантиране европейската перспектива на региона.  \r\n„Младите не са само бъдещето. Те са и настоящето, но от вас зависи дали ще знаете как да го моделирате, така че то да бъде добро за града ви, за държавата ви, за цяла Европа. Затова се надявам консултации като тази да продължат, а вие да сте все така неизменно дейни участници в тях!”, завърши Георгиев.", "date": "2018.09.29", "title": "Заместник-министър Георг Георгиев проведе дискусия на тема: „Равносметка на Председателството на България и как виждаме бъдещето на ЕС - настоящи и бъдещи предизвикателства“"}
{"url": "http://www.focus-news.net/news/2018/09/29/2572604/veliko-tarnovo-desetki-detsa-se-vklyuchiha-v-initsiativata-risuvay-za-prirodata-v-tsentara-na-grada.html", "text": "Десетки деца се включиха в инициативата „Рисувай за природата“, която продължава и към този момент в парк „Дружба“ във Велико Търново, предаде репортер на  Радио „Фокус“ – Велико Търново . Малчуганите украсяват сами текстилни торбички, като идеята е с тях да заменят найлоновите и по този начин да спомогнат за опазването на природата. В кампанията участват още ученици, младежи, студенти, майки, татковци, баби и дядовци, има дори цели семейства. Идеята на организаторите е всички заедно да кажат „стоп“ на найлоновите торбички, пластмасовите чашки и сламки. Освен, че могат да вземат за себе си изработените от тях торбички за многократна употреба, тези, които искат да помогнат, могат да си купят и предварително изрисувани чантички. Организаторите раздават и образователно-информационни материали, под формата на брошури. Децата се включиха и в различни игри, чиято основна цел отново беше „да се научим да рециклираме правилно“. \r\nОфициално инициативата е обявена до 13.30 часа, но вероятно ще продължи и до по-късно. \r\nЛуиза ТРАНЧЕВА", "date": "2018.09.29", "title": "Велико Търново: Десетки деца се включиха в инициативата „Рисувай за природата“ в центъра на града"}
{"url": "http://www.focus-news.net/news/2018/09/29/2572603/emsc-zemetresenie-s-magnitud-44-po-skalata-na-rihter-e-registrirano-v-rusiya.html", "text": "Земетресение с магнитуд 4.4 по скалата на Рихтер е регистрирано в региона на планината Урал в Русия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 14:06 часа местно време (12:06 часа българско време) на дълбочина от 10 км. Епицентърът е на 7 км северно от град Катав-Ивановск и на 137 км източно от град Уфа. \r\nЗасега няма данни за пострадали и материални щети.  Йонислав Дочев", "date": "2018.09.29", "title": "EMSC: Земетресение с магнитуд 4.4 по скалата на Рихтер е регистрирано в Русия"}
{"url": "http://www.focus-news.net/news/2018/09/29/2572605/georgi-harizanov-politicheski-analizator-prezidentat-tryabva-da-e-upravlyavasht-a-ne-opozitsiya.html", "text": "Президентът трябва да е управляващ, а не опозиция. Това каза за обзорно-публицистичното предаване „Метроном“ на  Радио „Фокус“  политическият анализатор Георги Харизанов. Държавният глава трябва да се опита да обедини и да говори на всички, а не да работи срещи партиите, обясни той. „Очевидно президентската институция е тази, която непрекъснато инспирира напрежението. Това е стратегия, начертана от самия президент и от неговия екип – търсенето на сблъсък с изпълнителната власт, позиционирането на президента като алтернатива не само на управляващата партия, но и на цялото политическо статукво. В речта си за откриването на политическия сезон държавният глава категорично задраска и опозицията като алтернатива на тази власт. Желанието му на всяка цена да бъде независим го позиционира като опозиция на всички политически партии“, обясни Георги Харизанов. Заставането на президента като опозиция срещу 4 млн. български граждани не го превръща в човек, който изпълва съдържанието на дефиницията „държавен глава“ и е иронично да говори за единение, каза още политическият анализатор.", "date": "2018.09.29", "title": "Георги Харизанов, политически анализатор: Президентът трябва да е управляващ, а не опозиция"}
{"url": "http://www.focus-news.net/news/2018/09/29/2572594/press-24-v-gevgeli-bogdantsi-i-valandovo-shte-glasuvat-114-bolni-i-litsa-v-neravnostoyno-polozhenie.html", "text": "В общините Гевгели, Богданци и Валандово отговор на въпроса на референдума ще дадат общо 114 болни и лица в неравностойно положение, както и затоврниците от гевгелийския затвор, предава скопската електронна медия  „Press 24“ . \r\n68 болни и лица в неравностойно положение са подали молби за гласуване в Гевгели където, според председателя на Общинската избирателна комисия Роберта Янчева, от сутринта се посещават домовете, а същевременно до избирателните екипи са доставят и изборните материали. \r\nВъв Валандово на референдума ще могат да гласуват 16, а в Богданци 30 болни и лица в неравностойно положение. \r\nЕдинствено в община Дойран няма подадени молби за гласуване от болни и лица в неравностойно положение.  Йонислав Дочев", "date": "2018.09.29", "title": "„Press 24“: В Гевгели, Богданци и Валандово ще гласуват 114 болни и лица в неравностойно положение"}
{"url": "http://www.focus-news.net/news/2018/09/29/2572606/prof-nikolay-radulov-prestapnostta-u-nas-i-v-evropa-se-preformatira-po-podobie-na-teroristichnite-organizatsii-s-kletachna-struktura-bez-yasno-razpoznavaem-v-obshtestvoto-rakovoditel.html", "text": "Престъпността у нас и в цяла Европа се преформатира по подобие на терористичните организации – с клетъчна структура без ясно разпознаваем в обществото ръководител. Това каза за обзорното седмично предаване „Метроном“ на  Радио „Фокус“  проф. Николай Радулов, експерт по национална сигурност. Според него това прави по-трудно както разпознаването на престъпността от страна на гражданите, така и работата по престъпленията от структурите за противодействие. Той направи съпоставка с периода от края на 90-те години, когато  определи престъпността като по-дива и откровена, за разлика от днешните престъпления, които били по-приглушени. „Днес има близо 400 малки организирани престъпни групи, които обаче не оформят криминогенната среда. Това, което се случва – преминаване от един тип в престъпност в друг префинен, от откровен натиск върху хората и ограбването, рекетиране и разделяне на територии на владение, до участие в европроекти, до фалшиво отглеждане на стада, които съществуват само на хартия, изпратена в ЕС; на кражби от европейски проекти, и, разбира се,  на корумпиране на администрацията, поддържане на тесни връзки и задействане на цялата администрация в полза на определени хора в регионите“, коментира експертът. След деполитизацията си в началото на 90-те години, Министерството на вътрешните работи днес отново се реполитизира, и то напълно, каза още проф. Николай Радулов. Според него бърза метаморфоза от безпристрастен към политиката професионален ръководител до издигане на пост на политическо лице не е възможна без предварително изяснени пристрастия.", "date": "2018.09.29", "title": "Проф. Николай Радулов: Престъпността у нас и в Европа се преформатира по подобие на терористичните организации – с клетъчна структура без ясно разпознаваем в обществото ръководител"}
{"url": "http://www.focus-news.net/news/2018/09/29/2572608/prof-mladen-grigorov-kardiolog-67-e-sardechnosadovata-smartnost-u-nas.html", "text": "67% е сърдечносъдовата смъртност у нас. Това каза за обзорно-публицистичното предаване „Метроном“ на  Радио „Фокус“  кардиологът проф. Младен Григоров по повод Световния ден на сърцето. Възрастта над 75 години е много сериозен рисков фактор, припомни той. „40% от нашето здраве зависи от генетичния фактор, от това, което ни е заложено от нашите родители и прародители. Следващите 30% зависят от това, което е около нас – приятели, работа и какви стресове имаме от тях. Останалите 30% - от самите нас. Смисълът на борбата със сърдечносъдовите заболявания е намаляване на последните 30% и другите също толкова, които зависят от обкръжаващата ни среда“, обясни проф. Младен Григоров. Той каза още, че сърдечносъдовите болести не могат да бъдат излекувани, но могат да бъдат ограчинени. Лекарите са безсилни за предотвратяването им без обществото, и без кампании против вредни навици, влияещи върху сърцето. Съвременните технологиите са за тежките заболявания, но по-добре е да не се стига до тях и да няма нужда от прилагането им, допълни кардиологът.", "date": "2018.09.29", "title": "Проф. Младен Григоров, кардиолог: 67% е сърдечносъдовата смъртност у нас"}
{"url": "http://www.focus-news.net/news/2018/09/29/2572602/ministar-kiril-ananiev-kontrol-i-konkurentsiya-tova-e-osnovnoto-koeto-shte-se-promeni-s-izgrazhdaneto-na-zdravnata-informatsionna-sistema.html", "text": "Контрол и конкуренция - това е основното, което ще се промени с изграждането на националната здравна информационна система. Това каза министърът на здравеопазването Кирил Ананиев в интервю за предаването „Седмицата“ по  Дарик радио . \r\nКирил Ананиев коментира своите предложенията за промяна в здравната система. Той посочи, че с тези предложения е поставил началото на разговор за бъдещето на здравеопазването у нас. “1 млрд. и 700 млн. лева са средствата, които българите наливат в здравната система извън всички регламентирани плащания”, посочи министър Ананиев, като цитира данни от социологически проучвания. Що са отнася до предложението, нареченo модел А, за допълнителните 12 лева, които ще се плащат от всеки здравноосигурен, той подчерта, че те ще се използват за нови методи за лечение, за подобряване на цялата здравна дейност, включително до увеличаване на цените на здравни пътеки, които сега са недофинансирани. Министър Ананиев разви идеята си за допълнителното здравно застраховане, като посочи, че това е ще е право на избор на всеки отделен човек. \r\nВторият модел е смесено финансиране - 8 процента, които постъпват в здравната каса, а допълнителните 12 лева постъпват в застрахователя. „Тоест, ако лечението е до 700 лева, парите ще са от задължителните 8 процента, а ако лечението е на стойност над 700 лева, разликата ще се покрива от допълнителната застраховка от 12 лева. Тази допълнителна застраховка е лична и може да има спестовен характер“, посочи Ананиев. След две години, на втория етап, и 8-те процента ще се прехвърлят към партидата на съответния човек при застрахователя.  \r\nМинистър Ананиев подчерта, че постепенно трябва да се децентрализира системата и затова ще е необходимо време. „Ще се изгради национална здравна информационна система, която ще е и в основата на контрола върху целия процес на лечението. Контрол и конкуренция - това е основното, което ще се промени“, подчерта министър Ананиев. Той допълни, че ще се работи по отношение на търговете за лекарства, така че да се постигнат и по-добри цени.", "date": "2018.09.29", "title": "Министър Кирил Ананиев: Контрол и конкуренция - това е основното, което ще се промени с изграждането на здравната информационна система"}
{"url": "http://www.focus-news.net/news/2018/09/29/2572609/sport-tsska-sreshtu-levski-zalogat-tozi-pat-e-razlichen.html", "text": "За първи път през новия век ЦСКА и Левски ще влязат в есенна битка помежду си от практически равни позиции - с еднакъв брой точки, разделени само от головата си разлика. И двата тима имат по 22 точки в актива си с аванс от 2 точки пред Лудогорец. \r\nЦСКА-София се представя доста силно от началото на сезона, като има 7 победи, 1 реми и 1 загуба. Прави впечатление обаче, че “червените” се пропукаха в най-важните мачове. Те първо загубиха от Лудогорец (0:1) в 5-ия кръг, а след това направиха реми с Ботев (Пловдив) (0:0) в 7-ия кръг под тепетата. \r\nЛевски също е със 7 победи, 1 равенство и 1 загуба на сметката си до момента. “Сините” показват сериозно израстване след идването на новия треньор Славиша Стоянович, като допреди два кръга бяха без поражение на сметката си, преди да бъдат надиграни  от Локомотив (Пловдив) (0:1). Все пак тимът успя бързо да се отърси от негативните емоции и още в следващия кръг записа категорична победа с 4:1 над Витоша (Бистрица), с която си върна самочувствието за днешния мач. \r\nПрез настоящия сезон “червени” и “сини” дават сериозна заявка, че ще бъдат реални конкуренти на Лудогорец в битката за титлата.", "date": "2018.09.29", "title": "Спорт: ЦСКА срещу Левски – залогът този път е различен"}
{"url": "http://www.focus-news.net/news/2018/09/29/2572599/kathimerini-tsiklonat-zorbas-udari-yugozapaden-pelopones.html", "text": "Средиземноморска буря с тропически характеристики удари югозападната част на Пелопонес, донасяйки ветрове от 90 километра в час, поройни дъждове и разбиващи се вълни в иначе спокойните крайморски общини като Метони, Финикунда, Корони и по-на север към административния град Каламата, предава електронното издание на гръцкия вестник  Kathimerini . \r\nОчаква се циклонът \"Зорбас\" да засегне островите в Йонийско море, докато прекосява останалата част от Пелопонос в течение на деня, преди да удари източните части на страната и до донесе дъжд и силни ветрове над Евбея, Атика и Спорадийските острови. \r\nВълните може да достигнат до височина от девет метра в района на остров Китира, предупреждават властите. \r\nБурята, която някои нарекоха „Зорбас“, се очаква след това да се насочи към Егейско море, удряйки Цикладските острови и Крит. \r\nМетеоролозите от Гръцката национална обсерватория заявиха, че бурята е по-слаба в събота, отколкото е било очаквано в петък, но предупредиха че условията въпреки това ще бъдат сурови. \r\nВластите от гражданската защита съветват жителите и посетителите на районите, които са по пътя на бурята, да не шофират в лоши метеорологични условия и да не участват в ненужни дейности на открито. Те издадоха предупреждения и срещу плаване, а също така забраниха на всички фериботи и други кораби да напускат пристанищата на Атика.  Йонислав Дочев", "date": "2018.09.29", "title": "Kathimerini: Циклонът \"Зорбас\" удари Югозападен Пелопонес"}
{"url": "http://www.focus-news.net/news/2018/09/29/2572610/borislav-dichev-istorik-parvata-svetovna-voyna-zapochva-s-izstrelite-v-saraevo-na-balkanite-i-nachaloto-na-neyniya-kray-prez-1918-godina-tragva-sashto-ot-balkanite.html", "text": "Първата световна война започва с изстрелите в Сараево на Балканите и началото на нейния край през 1918 година тръгва също от Балканите. Това каза за  Радио „Фокус“-Пирин  по повод 100-годишнината от излизането на България от Първата световна война, историкът Борислав Дичев. Според него илюзията на германското ръководство е, че крал Константин, като зет на германски император, ще ориентира Гърция на страната на Германия, но гръцкият неутралитет, под предлог на който се забранява навлизането на български войски на гръцка територия, отдавна е нарушен с навлизането на съглашенски войски в Солун и създаването от Солун на една база на съглашенската армия за военни действия срещу българската армия в продължение на цели 3 години. Борислав Дичев допълни, че по този начин на българската армия е наложена една изтощителна война, в която превъзходството на съглашенците е очевидно и тази война за 3 години изсмуква силите на нацията и на икономиката на страната ни.  \r\n„Може би, ако трябва да се върнем в навечерието на събитията от 1918 година, ние минаваме през победоносния освободителен поход на българската армия в Добруджа, след това обаче през 1917 година имаме едно затвърждаване на позиционната война и продължава изтощаването на ресурсите на народното стопанство и на усилията на нацията, което достига до 900 000 души, изпратени във въоръжените сили. Това е едно мобилизационно усилие, което нито една страна от двата воюващи лагера не е достигнала, тоест ресурсите на страната са на предела на изтощението“, добави той. Историкът посочи, че 1918 година започва с една надежда на германското ръководство, че то може да принуди Съглашението да поиска примирие, след като измисля един план да хвърли последните си резерви върху едно окончателно крайно нападение на западния фронт, където всъщност ще се реши и изхода на войната. По думите му за Германия не е било интерес да се ликвидира македонският фронт, защото съглашенските войски са щели да бъдат прехвърлени на западния фронт, а по този начин тези съображения и сметки на германското командване влияят катастрофално върху българската национална кауза.  \r\n„През 1918 година дошлите на власт в Русия болшевики, с помощта на германското правителство, започват преговори за излизане на Русия от войната. Мирът е нужен на болшевиките, за да закрепят своето господство и в преговорите си с Германия и Централните сили, те са склонни на всякакви отстъпки. На тях им е много добре известно, че в крайна сметка войната върви към поражение на Германия“, каза още Борислав Дичев. \r\nНатали СТЕФАНОВА", "date": "2018.09.29", "title": "Борислав Дичев, историк: Първата световна война започва с изстрелите в Сараево на Балканите и началото на нейния край през 1918 година тръгва също от Балканите"}
{"url": "http://www.focus-news.net/news/2018/09/29/2572613/reuters-yordaniya-otreche-che-granichniyat-punkt-nasib-sas-siriya-e-otvoren.html", "text": "Йордания отрече съобщението, направено от сирийските власти, че граничният пункт „Насиб“ между двете държави е бил отворен, заяви говорител на йорданското правителство в изявление, предава  Reuters . \r\n„Граничният контролно-пропусквателен пункт Джабер Насиб е все още затворен. Не е бил отварян за движение на стоки и пътници“, се казва в изявлението, направено от говорителя Джумана Гонаймат.  Йонислав Дочев", "date": "2018.09.29", "title": "Reuters: Йордания отрече, че граничният пункт „Насиб“ със Сирия е отворен"}
{"url": "http://www.focus-news.net/news/2018/09/29/2572612/zam-predsedatelyat-na-gerb-tsvetan-tsvetanov-poseti-svishtovskoto-selo-hadzhidimitrovo.html", "text": "Председателят на ПГ на ГЕРБ и зам.-председател на партията Цветан Цветанов посети днес свищовското село Хаджидимитрово. Това съобщиха от пресцентъра на  ПП ГЕРБ . Той бе придружаван от кмета на Свищов Генчо Генчев, кмета на Велико Търново Даниел Панов, депутата от ГЕРБ Станислава Стоянова и председателят на Общински съвет – Свищов д-р Кристиян Кирилов. Всички те инспектираха ремонта на крайно амортизирания главен водопровод в селото. \r\nВодопроводът в селото ще бъде изцяло подменен, за да се сложи край на водния режим, който повече от две десетилетия мъчи населеното място. По трасето се отчитаха над 80 процента загуби на вода. За ремонта бяха отпуснати 200 000 лева с постановление на Министерски съвет през август. Инвестицията е в полза на повече от 600 местни жители.  \r\n„Радвам се, че с ангажиментите, които поемаме, допринасяме за това хората в населените места да живеят по-добре. Чест прави на вашия кмет Емил Тодоров и на свищовския градоначалник Генчо Генчев, че са толкова активни и непрекъснато търсят съдействие, когато става дума за полезни идеи и проекти“, заяви Цветанов. \r\nКметът на Хаджидимитрово Емил Тодоров изрази пред гостите радостта на своите съселяни от предстоящото разрешаване на проблема, който е основен за тях. „Това беше най-голямата ни болка, но вече тази болка е на оздравяване. От 50 години не се е случвало да има такава грижа за нас както от местната, така и от държавната власт. Разчитаме стабилността в държавата да се запази, за да могат и още проблеми да намерят своето решение”, споделиха с Цветанов местни жители. \r\nБлизо 1.6 милиона лева предстои да инвестира Община Свищов в подобряване на водоснабдяването. Средствата ще бъдат вложени в близо 9000 метра нов водопровод.", "date": "2018.09.29", "title": "Зам.-председателят на ГЕРБ Цветан Цветанов посети свищовското село Хаджидимитрово"}
{"url": "http://www.focus-news.net/news/2018/09/29/2572611/sofiya-kilometrichni-zadrastvaniya-sa-se-obrazuvali-v-rayona-na-remontnite-deynosti-na-avtomagistrala-trakiya-mezhdu-km-14-i-20.html", "text": "Километрични задръствания са се образували в района на ремонтните дейности на автомагистрала „Тракия“ между км 14 и 20, предаде репортер на  Агенция „Фокус“ . Близо 2 км е опашката от изчакващи автомобили при първия и около 1 км при втория ремонт на виадуктите на 17 и 18 км. От АПИ припомнят, че през празничните и почивни дни в района се въвежда реверсивно движение както следва: за посока Бургас се обособяват две ленти на движение и една посока в София, докато през последния почивен или празничен ден – една лента за движение посока Бургас и две посока София.  \r\nДвижението по магистралата от 45 до 53 км и в двете посоки се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението при Ихтиман от км 34 до км 41 в посока Бургас също е ограничено поради ремонтно-възстановителни дейности на виадукти при км 37 и км 38 и се осъществява двупосочно в платното посока София. \r\nПолицейски патрул с регистрационен номер 7368 е разположен на 15 км в посока София.  \r\nНа 6 км в посока Пловдив/Бургас има полицейски екипи с мотоциклети.", "date": "2018.09.29", "title": "София: Километрични задръствания са се образували в района на ремонтните дейности на автомагистрала „Тракия“ между км 14 и 20"}
{"url": "http://www.focus-news.net/news/2018/09/29/2572607/daily-sabah-redzhep-tayip-erdogan-i-angela-merkel-sa-proveli-rabotna-zakuska-obsazhdayki-dvustrannite-i-globalnite-vaprosi.html", "text": "Президентът на Турция Реджеп Тайип Ердоган се е срещнал с канцлера на Германия Ангела Меркел по време на работна закуска, в която са били обсъдени двустранните и международни въпроси, предава електронното издание на турския вестник  Daily Sabah . \r\nЕрдоган е бил придружен от своя министър на финансите и зет Берат Албайрак, външният министър Мевлют Чавушоглу, както и министърът на технологиите и индустрията Мустафа Варанк. \r\nТова е втората среща между Ердоган и Меркел по време на тридневната държавна визита на турския президент в Германия. \r\nВ петък двамата проведоха по-голяма среща между турски и германски министри и официални лица. \r\nСлед официалните си срещи в Берлин, Ердоган ще замине за федералния щат Северен Рейн-Вестфалия, в който има голямо турско население. \r\nВ Кьолн турският държавен глава се очаква да присъства на церемонията по откриването на централната джамия в града.  Йонислав Дочев", "date": "2018.09.29", "title": "Daily Sabah: Реджеп Тайип Ердоган и Ангела Меркел са провели работна закуска, обсъждайки двустранните и глобалните въпроси"}
{"url": "http://www.focus-news.net/news/2018/09/29/2572614/sofiya-malko-nad-kilometar-i-polovina-e-opashka-ot-avtomobili-obrazuvala-se-na-18-km-na-avtomagistrala-trakiya-v-posoka-plovdiv.html", "text": "Колони от автомобили са се образували в районите на ремонтните дейности по автомагистрала „Тракия“, предаде репортер на  Агенция „Фокус“ . Малко над километър и половина е опашката от автомобили, образувала се на 18 км в посока Пловдив. Полицейски патрул с регистрационен номер 9862 е разположен в района на 36 – 39 км в посока Пловдив. 3 км тапа от МПС се е образувала в района. Ограничението на места е 110 – 70 км/ч. Засилено е полицейското присъствие по магистралата.", "date": "2018.09.29", "title": "София: Малко над километър и половина е опашка от автомобили, образувала се на 18 км на автомагистрала \"Тракия\" в посока Пловдив"}
{"url": "http://www.focus-news.net/news/2018/09/29/2572618/tass-britanskiyat-vanshen-ministar-dzheremi-hant-tvardi-che-rusiya-e-zainteresovana-ot-provala-na-pregovorite-za-brekzit.html", "text": "Министърът на външните работи на Великобритания Джереми Хънт твърди, че Русия е заинтересована от това преговорите между Лондон и Брюксел за Брекзит да се провалят. Тези предположения дипломатът изказа в интервю за британския вестник „The Times“, отбелязвайки, че подобен подход би оправдал съществуващите съмнения, че Москва има намерения да дестабилизира световния ред, предава  ТАСС . \r\n„Руснаците подкрепят всичко, които разбива установения ред. Това е причината да подкрепят не само Брекзит, но и провала на преговорите за него. Те биха харесали всичко, което разбива Западната коалиция“, твърди Хънт. \r\nВъншният министър, който пое поста през юли, след оставката на предишния министър Борис Джонсън, вярва, че Русия се движи в грешната посока. „Не мисля, че тя (Русия) е толкова зле, колкото беше през 70-те и 80-те години, но трябва да си признаем, че тя се движи в грешната посока и че Русия по своята същност е доста опортюнистична страна“, смята той. „Те (руснаците) чакат каквато и да е възможност, за да се опитат и да променят световния ред и го правят в една съвършено недопустима форма“. \r\n„Демокрацията отстъпва. По време на Студената война ние нямахме никакви съмнения по отношение на правотата на нашата система в сравнение с неправотата, която се случваше отвъд Желязната завеса. Сега виждате, че и във Великобритания, и в Америка, и в Европа хората не са съвсем убедени, колко правилна е тяхната система. Социалните мрежи могат да бъдат сила, която да помага на демокрацията, но в настоящия момент наблюдаваме негативни и дестабилизиращи последствия от тях“, посочи дипломатът.  Йонислав Дочев", "date": "2018.09.29", "title": "ТАСС: Британският външен министър Джереми Хънт твърди, че Русия е заинтересована от провала на преговорите за Брекзит"}
{"url": "http://www.focus-news.net/news/2018/09/29/2572616/rekordnite-712-kilograma-heroin-sa-zadarzhani-na-gkpp-kapitan-andreevo.html", "text": "Откритият на ГКПП „Капитан Андреево“ хероин е 712 килограма и е на стойност над 46 милиона лева, предаде  БНР.  Това е най-голямата пратка хероин, която изобщо е задържана в България досега. Наркотикът е открит в два ТИР-а, превозващи строителни материали от Иран за Австрия. И в двата ТИР-а дрогата е била скрита по идентичен начин - между строителните палети, в скрепени плоскости. Двамата шофьори иранци са задържани за 72 часа. Предстои Окръжната прокуратура в Хасково да поиска постоянна мярка за неотклонение „задържане под стража“. За пренасяне на хероин или изобщо наркотици в особено големи размери, какъвто е случаят, законът предвижда затвор от 15 до 20 години.", "date": "2018.09.29", "title": "Рекордните 712 килограма хероин са задържани на ГКПП \"Капитан Андреево\""}
{"url": "http://www.focus-news.net/news/2018/09/29/2572617/gd-granichna-politsiya-trafikat-e-intenziven-na-kontrolno-propuskatelnite-punktove-kapitan-andreevo-dunav-most-vidin-i-dunav-most-ruse-na-izhod-za-tovarni-avtomobili.html", "text": "Трафикът е интензивен на граничните контролно-пропускателни пунктове (ГКПП) \"Капитан Андреево\" на българо-турската, \"Дунав мост - Видин\" и \"Дунав мост - Русе\" на българо-румънската граница на изход за товарни автомобили, по данни към 13.30 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонска и българо-гръцката граница трафикът е нормален на всички контролно-пропускателни пунктове.", "date": "2018.09.29", "title": "ГД \"Гранична полиция\": Трафикът е интензивен на контролно-пропускателните пунктове \"Капитан Андреево\", \"Дунав мост - Видин\" и \"Дунав мост - Русе\" на изход за товарни автомобили"}
{"url": "http://www.focus-news.net/news/2018/09/29/2572620/burgas-intenziven-e-trafikat-na-motorni-prevozni-sredstva-na-gkpp-malko-tarnovo.html", "text": "Интензивен е трафикът на моторни превозни средства на ГКПП „Малко Търново“. Това съобщи за  Радио „Фокус“ – Бургас  дежурният служител на пункта. От двете страни на границата са образували се колони от автомобили с дължина от около 300 метра. Голям е броят на пътуващите през границата на България към момента, в сравнение с предходните дни. \r\nМария ГЕОРГИЕВА", "date": "2018.09.29", "title": "Бургас: Интензивен е трафикът на моторни превозни средства на ГКПП „Малко Търново“"}
{"url": "http://www.focus-news.net/news/2018/09/29/2572625/kmetat-na-karlovo-d-r-emil-kabaivanov-karlovtsi-ot-godini-mechtaeha-za-krasiva-peshehodna-zona-i-tya-veche-e-realnost.html", "text": "Карловци от години мечтаеха за красива пешеходна зона и тя вече е реалност. Това каза за  Агенция „Фокус“  кметът на Карлово д-р Емил Кабаиванов по повод откритата днес нова пешеходна зона по ул. „Водопад“ в града.  \r\n„Тя е един от деветте обекта по проекта, който спечелихме през 2016 г. по ОП „Региони в растеж“. И е едно от хубавите неща, които успяхме да реализираме в последните две години. Пешеходната зона е от центъра на Карлово до подножието на Стара планина в една зелена хубава зона, която дава възможност за отдих. Има изградена велоалея, има зони с озеленяване, места за отдих, цветни градини. Карловци от години си мечтаеха да има една такава красива и подходяща за град като Карлово пешеходна зона и тя вече е реалност“, каза още д-р Кабаиванов. Той обясни, че сред другите обекти по оперативната програма са още 7 улици и 15 околоблокови пространства, като стойността на целия проект е 4,7 млн. лв.  \r\nЦветилена СИМЕОНОВА", "date": "2018.09.29", "title": "Кметът на Карлово д-р Емил Кабаиванов: Карловци от години мечтаеха за красива пешеходна зона и тя вече е реалност"}
{"url": "http://www.focus-news.net/news/2018/09/29/2572619/pazardzhik-kolona-ot-avtomobili-ot-15-km-se-e-obrazuvala-na-avtomagistrala-trakiya-pri-razklona-za-pazardzhik-v-dvete-posoki.html", "text": "Колона от автомобили от 1.5 км се е образувала на автомагистрала „Тракия“ при разклона за Пазарджик, в двете посоки, предаде репортер на  Агенция „Фокус“ .", "date": "2018.09.29", "title": "Пазарджик: Колона от автомобили от 1.5 км се е образувала на автомагистрала „Тракия“ при разклона за Пазарджик, в двете посоки"}
{"url": "http://www.focus-news.net/news/2018/09/29/2572615/21-tv-makedoniya-v-bitolya-shte-glasuvat-71-zatvornitsi-i-26-bolni-litsa.html", "text": "В Битоля е започнало безпроблемно гласуването на 71 затворници и 26 болни лица, които предварително са подали молби в Общинската избирателна комисия, предава скопският телевизионен канал  „21 ТВ“ . \r\nЕкип на телевизията е посетил сутринта офиса на ОИК, където е било доста раздвижено и избирателните екипи са се подготвяли да тръгнат по къщите на болните и лицата в неравностойно положение. \r\nОт ОИК информират, че 71 затворници, 26 болни лица и шест души от чужбина, са подали молби в Битоля за гласуване.  Йонислав Дочев", "date": "2018.09.29", "title": "„21 ТВ“ (Македония): В Битоля ще гласуват 71 затворници и 26 болни лица"}
{"url": "http://www.focus-news.net/news/2018/09/29/2572623/zam-predsedatelyat-na-gerb-tsvetan-tsvetanov-v-svishtov-modelat-na-upravlenie-na-gencho-genchev-e-dobar-primer-za-vsichki-kmetove-v-balgariya.html", "text": "Радостен съм, че гражданите на Свищов избраха за кмет Генчо Генчев. Със своята енергия и съвместна работа с българските институции, той решава проблемите на Свищов. Неговият модел на управление е добър пример за всички кметове в България. Това заяви в Свищов председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  партията . \r\nБлагодарение на европейската солидарност жителите на Свищов имат хубави пътища, нови детски площадки и красива градска среда. „Приоритет на правителството остава образованието и тук, в Свищов, продължават да се реализират проекти за обновяване на образователната инфраструктура. Освен това непрекъснато увеличаваме учителските възнаграждения, като поредното такова ще бъде от 1 януари – 20 %“, подчерта Цветанов. \r\nВъв връзка с откриването по-рано днес на нов томограф от последно поколение в отделението по образна диагностика на свищовската болница „Д-р Димитър Павлович“, Цветан Цветанов коментира, че благодарение на синхронизацията на местната власт и болницата този трансграничен проект е бил реализиран. „Новата придобивка е изключително ценна, защото тя дава възможност за точна диагностика на пациентите. Всички в свищовската болница ми споделиха днес, че от 20 години чакат това нещо да се случи, като периодично са получавали обещания, които не са били изпълнявани“, посочи председателят на ПГ на ГЕРБ. \r\n„Надявам се новата придобивка за свищовската болница, модерната инфраструктура в Свищов и увеличените доходи да накарат жителите на този град да останат и да се развиват в него“, уточни Цветан Цветанов.", "date": "2018.09.29", "title": "Зам.-председателят на ГЕРБ Цветан Цветанов в Свищов: Моделът на управление на Генчо Генчев е добър пример за всички кметове в България"}
{"url": "http://www.focus-news.net/news/2018/09/29/2572626/sport-hamiltan-nay-barz-v-tretata-trenirovka-predi-kvalifikatsiyata-v-rusiya.html", "text": "Звездата на Мерцедес и лидер в класирането при пилотите Люис Хамилтън бе най-бърз в последната трета свободна тренировка преди квалификацията за Гран При на Русия. Британецът отново показа добра скорост на уличното трасе в Сочи и даде сериозна заявка за спечелването на полпозишъна след два часа. Втори, на 254 хилядни, остана съотборникът му Валтери Ботас. Финландецът е много силен в Русия и се очаква да помогне на Люис в борбата му за победа с пилотите на Ферари. \r\nПо-бързият в Скудерията днес бе Себастиан Фетел. Германецът остана трети, Кими Райконен, който в края на шампионата ще напусне отбора на Ферари, записа четвърти резултат. \r\nНай-бърз от останалите отново е Макс Верстапен от тима на Ред Бул.", "date": "2018.09.29", "title": "Спорт: Хамилтън най-бърз в третата тренировка преди квалификацията в Русия"}
{"url": "http://www.focus-news.net/news/2018/09/29/2572622/korneliya-ninova-televiziyata-na-bsp-shte-otgovori-na-nuzhdata-ot-svoboda-za-izrazyavane-na-mneniya-ot-obektivna-i-dostoverna-informatsiya.html", "text": "Телевизията на БСП, която се казва „Българска свободна телевизия“, ще има за цел да отговори на нуждата от свобода за изразяване на мнения, от обективна и достоверна информация. Това стана ясно от изказването на председателя на БСП Корнелия Нинова на днешното заседание на Националния съвет на партията, съобщиха от  пресцентъра на партията.  Тя издаде подробности от програмната схема, като обясни, че акцент ще бъдат емисиите новини, публицистичните предавания и разследващата журналистика. Важните политически събития, ще бъдат излъчвани на живо. В програмата са заложени много публицистични предавания, в които зрителите ще могат да бъдат активната част от дебата. Те ще са посветени на историята, на образованието с патриотична насоченост, на семейните ценности и традиции, на добрите практики в различни професионални направление, както и на успешни личности, които издигат авторитета на страната ни. \r\nВажен акцент в програмата на телевизията ще бъдат предаванията, посветени на местната власт, както и на живота на хората в малките населени места - техните проблеми, но и примерите за успешност. За по-младото поколение ще има отделен модул. \r\nНамеренията са Българска свободна телевизия да стартира до края на годината. Припомняме, че през изминалата седмица в СЕМ бяха внесени необходимите документи за получаване на регистрация. Телевизията ще се разпространява по кабел и сателит.", "date": "2018.09.29", "title": "Корнелия Нинова: Телевизията на БСП ще отговори на нуждата от свобода за изразяване на мнения, от обективна и достоверна информация"}
{"url": "http://www.focus-news.net/news/2018/09/29/2572628/pazardzhik-2-kilometrova-kolona-ot-avtomobili-se-e-obrazuvala-pri-89-km-na-avtomagistrala-trakiya-politseyski-patrul-e-razpolozhen-na-vhoda-na-oblastniya-grad-v-rayona-na-zatvora.html", "text": "В района на 89 км на автомагистрала „Тракия“, в посока София, се е образувала близо 2-километрова колона от автомобили, предаде репортер на  Радио „Фокус“ – Пазарджик . Причина за задръстването е ограничение в движението, въведено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Полицейски патрул е разположен на входа на Пазарджик в района на Затвора. Трафикът в града е нормално натоварен. \r\nВаня НИКОЛОВА", "date": "2018.09.29", "title": "Пазарджик:  2-километрова колона от автомобили се е образувала при 89 км на автомагистрала „Тракия“, полицейски патрул е разположен на входа на областния град в района на Затвора"}
{"url": "http://www.focus-news.net/news/2018/09/29/2572631/gen-kircho-kirov-turtsiya-se-nuzhdae-ot-ikonomicheskata-mosht-na-germaniya-v-reditsa-aspekti.html", "text": "Турция се нуждае от икономическата мощ на Германия в редица аспекти. Това каза за обзорно-публицистичното предаване „Метроном“ на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. Според него на първо място срещата между Анкара и Берлин цели смекчаване на напрежението. „Германия е икономически процъфтяваща държава, докато Турция е с изключително проблематична в сегашното й състояние икономика – нуждае се от инвестиции и свежи средства. И именно Германия е една от държавите, които биха могли да инвестират повече в турската икономика. Турция се нуждае и от подобряване на външния си имидж, доколкото там се разглеждат въпроси като човешките права, свободата на печата, свободата на мнение. В този смисъл по-заинтересованата от подобряване на тези двустранни отношения е Анкара“, обясни ген. Кирчо Киров. Резултатите от настоящото посещение на турският президент Реджеп Тайип Ердоган ще са основа за бъдещото гостуване на министъра на икономиката на ФРГ Петер Алтмайер в Анкара, каза още той. Именно икономиката е факторът, който най-сериозно въздейства на международните отношения – и Турция, и Германия имат интерес от подобряване на взаимовръзките помежду си, затова и двете ще търсят личната си изгода, уточни ген. Киров.", "date": "2018.09.29", "title": "Ген. Кирчо Киров: Турция се нуждае от икономическата мощ на Германия в редица аспекти"}
{"url": "http://www.focus-news.net/news/2018/09/29/2572633/pazardzhik-s-kurban-za-zdrave-lovtsite-ot-selo-elshitsa-otkrivat-grupoviya-lov-na-diva-svinya.html", "text": "В първия ден от началото на груповия лов на дива свиня ще направим няколко гонки, а следобед ще е тържественото откриване с курбан за здраве, каза за  Радио „Фокус“ – Пазарджик  Нейко Ненков, председател на ловната дружинка в село Елшица, община Панагюрище. Той обясни, че в дружинката членуват 51 човека. „Очакванията ни за ловния сезон на глиган са добри. Грижим се целогодишно за дивите прасета и останалия вид дивеч. За годината залагаме около 25 до 30 тона храна, благодарение на спонсорите“, коментира Ненков. Според него променливото време през лятото – редуването на валежи и засушаване, не се е отразило на популацията от дива свиня в Средногорието. Той уточни, че вече са проведени необходимите инструктажи за безопасност, не само за откриването на ловния сезон, но и за всеки излет, защото най-важното е отстрелът да премине без инциденти. \r\nВаня НИКОЛОВА", "date": "2018.09.29", "title": "Пазарджик: С курбан за здраве ловците от село Елшица откриват груповия лов на дива свиня"}
{"url": "http://www.focus-news.net/news/2018/09/29/2572627/borislav-dichev-istorik-s-brest-litovskiya-miren-dogovor-stava-yasno-neloyalnoto-otnoshenie-na-germaniya-kam-balgarskata-natsionalna-kauza.html", "text": "С Брест-Литовския мирен договор става ясно нелоялното отношение на Германия към българската национална кауза. Това каза за  Радио „Фокус“-Пирин  историкът Борислав Дичев по повод 100-годишнината от излизането на България от Първата световна война. Той обясни, че при този мирен договор германците приемат принципа на болшевиките за мир без анекси и контрибуции, а това означава, че България трябва да се откаже от присъединените територии във Вардарска Македония. „Скандалът бива потушен с едно мъгляво вмъкване в условията на договора, но така или иначе целта на Германия е постигната и Русия е извадена от войната“, коментира Дичев. Той допълни, че германското командване смята да съсредоточи всичките си сили за една решителна последна офанзива на западния фронт и за тази цел то изтегля и малкото войски, които има на македонския фронт, тоест българската армия е оставена сама да се сражава срещу многоброен неприятел – 28 дивизии съглашенски, от които 8 френски; 4 английски, 1 италианска, 6 сръбски и 9 гръцки – обща численост 630 000 души, от които в пехотата са 220 000 пехотинци, 1536 оръдия и 3248 картечници.  \r\n„На непрестанните молби на българското командване да се спре изтеглянето и на малкото останали части, германското командване отговаря с пълно незачитане на исканията и с някакви мъгляви уверения, че ако има нужда, ще ни подкрепят в нужния момент. Така през пролетта на 1918 година числеността на германските войски на македонския фронт е някъде между 15-18 000 души и 51 батареи. В крайна сметка и тези малобройни германски войски са изтеглени, за да се стигне до поражението“, добави историкът. Борислав Дичев каза още, че България разполага с 15 дивизии срещу двойно повече съглашенски, 128 000 бойци пехотинци и 1 345 оръдия. Той отбеляза, че се стига до парадокса германски щабове и генерали да командват български части, тъй като германските части са изтеглени. По думите му във вътрешнополитически и психологически план негативно влияе върху състоянието на бойния дух в българската армия, неудачното разположение на войсковите части и резервите, както и поведението на нашите съюзници, които налагат неблагоприятно за нас решение по въпроса за владението на Северна Добруджа.  \r\n„Това предизвиква много голямо разочарование у българското общество и към тези неблагоприятни фактори ние трябва да прибавим съответно изтощението, липсата на хранителни запази за фронта и за населението в тила, окаяното състояние на облеклото на войниците, недостига на снаряди, изобщо една тревожна картина, която подронва изключително много боеспособността на българската армия“, заяви Борислав Дичев. \r\nНатали СТЕФАНОВА", "date": "2018.09.29", "title": "Борислав Дичев, историк: С Брест-Литовския мирен договор става ясно нелоялното отношение на Германия към българската национална кауза"}
{"url": "http://www.focus-news.net/news/2018/09/29/2572634/georgi-harizanov-politicheski-analizator-useshta-se-izhabyavane-na-osnovnite-politicheskite-figuri-v-gerb.html", "text": "Усеща се изхабяване на политическите фигури в ГЕРБ. Това каза за обзорно-публицистичното предаване „Метроном“ на  Радио „Фокус“  политическият анализатор Георги Харизанов. Ще се търси допълнително освежаване и в редиците на партията, което ще проличи в съставянето на листите за европейските и на местните избори през следващата година, коментира той. „ГЕРБ се намира в период, в който има нужда от свежа кръв, нови лица, както и сваляне на напрежението в някои от секторите. Предстоят още промени на високи и средни нива в управлението в търсене на нова енергия и публичен ефект от презареждане на хора, които да дойдат с амбицията да се представят по-добре от досега управляващите“, коментира Георги Харизанов.  \r\nПо отношение на това кой е най-критичният период от мандата на правителството, политическият анализатор определи август и септември, заради натрупалите се миникризи, които са ескалирали през лятото. Кворумът на парламента не е слабо място на изпълнителната власт, а е въпрос на дисциплина на няколко парламентарни групи, основните сред които са ГЕРБ и „Обединени патриоти“, каза още политическият анализатор.", "date": "2018.09.29", "title": "Георги Харизанов, политически анализатор: Усеща се изхабяване на основните политическите фигури в ГЕРБ"}
{"url": "http://www.focus-news.net/news/2018/09/29/2572630/prof-mladen-grigorov-kardiolog-v-zdravnata-sistema-nyama-po-dobar-kontrol-ot-konkurentsiyata.html", "text": "В здравната система няма по-добър контрол от конкуренцията. Това каза за предаването „Метроном“ на  Радио „Фокус“  кардиологът проф. Младен Григоров за здравната реформа, предложена от ресорното министерство. Според него няма нищо по-лошо от монопола (бел. ред. демонополизацията на НЗОК е една от предлаганите реформи), а в момента българската здравна система се намира в пълен хаос. „Вторият вариант за реформа, предлаган от министър Кирил Ананиев, лишава от всякаква конкуренция. Монополът на Здравната каса продължава с пълна сила с доплащания от застрахователи. Съмнявам се, че ще приемат този вариант, защото ако им се стоварят няколко тежки заболявания, които не са очаквали, могат направо да се разорят“, обасни проф. Младен Григоров. Той каза още, че единственото хубаво нещо в нея е възможността от пряк достъп до специалисти. Ако не се решат проблемите, ще се стигне до здравна катастрофа, допълни кардиологът. Българската здравна система „ще оздравее“ тогава, когато управляващите проумеят, че без образование и здравеопазване, една нация е обречена на гибел, обобщи проф. Младен Григоров.", "date": "2018.09.29", "title": "Проф. Младен Григоров, кардиолог: В здравната система няма по-добър контрол от конкуренцията"}
{"url": "http://www.focus-news.net/news/2018/09/29/2572621/protothema-tsiklonat-zorbas-pokosi-gartsiya.html", "text": "Гърция е ударена от средиземноморския циклон „Зорбас“, със силни ветрове, които удариха много региони в страната, предава електронното издание на гръцкия вестник  Protothema . \r\nГръцката служба за гражданска защита е в повишена готовност, тъй като освен циклонът, пожарите в Кефалония също принудиха властите да евакуират районите. \r\nПриродният феномен понастоящем преминава през Южен Пелопонес и засегна региона на Месения, като се очаква да удари региона на Атика с пълна сила по-късно през деня. Огромни вълни се разбиват в пристанището на град Месения, докато ветровете се очаква да достигнат до 10-та степен по скалата на Бофорт. Много райони останаха без ток, а лодките са били изтеглени на сушата. Има и паднали камъни по пътищата, като крайбрежният път на Метони е пострадал най-много. \r\nСпоред последните анализи на метеорологичната служба на Националната обсерватория на Атина, ударът на средиземноморският циклон, в сравнение с очакваните прогнози в петък, ще бъде по-мек, както по отношение на скоростта на ветровете, така и по отношение на вълните. \r\nСилните ветрове, достигащи до 100 километра в час, принудиха фериботите да останат в пристанищата си, прекъсвайки връзката на гръцките острови с главната територия. Ветровете са изкоренили и дървета, прекъсвайки електрически кабели в северните покрайнини на Атина. Пожарната служба е получила повече от 500 обаждания за премахване на останки.  Йонислав Дочев", "date": "2018.09.29", "title": "Protothema: Циклонът „Зорбас“ покоси Гърция"}
{"url": "http://www.focus-news.net/news/2018/09/29/2572629/gazeta-express-spetsialnata-politsiya-na-kosovo-e-bila-razpolozhena-kray-yazovira-gazivoda.html", "text": "Екипи на специалната полиция на Косово са били разположени около язовира Газивода в северната част на Косово, съобщава базираното в Прищина албанско електронно издание  Gazeta Express , позовавайки се на свои източници. \r\nЕдин от тях е казал пред изданието, че полицейските сили са били разположени в Центъра за екология и развитие на спорта, който се намира близо до язовира. Предполага се, че около 60 полицейски служители се намират на мястото. \r\nРегионът е населен предимно със сърби и е крайно спорен, тъй като Сърбия има претенции към язовира, чийто водоизточник се намира на нейна територия, припомня Gazeta Express.  Йонислав Дочев", "date": "2018.09.29", "title": "Gazeta Express: Специалната полиция на Косово е била разположена край язовира Газивода"}
{"url": "http://www.focus-news.net/news/2018/09/29/2572624/krasimir-uzunov-makedoniya-ostava-razdelena-v-navecherieto-na-referenduma-no-boykotat-shte-naddelee.html", "text": "Македония остава разделена в навечерието на референдума, но бойкотът ще надделее. Това прогнозира в  обзорно-публицистичното предаване „Метроном“  президентът на Радиоверига и Агенция „Фокус“ Красимир Узунов, специалист по въпросите за Балканите. От една страна, гражданските движения бойкотират с лозунги „Винаги Македония, никога Северна“, а от друга е евроатлантическата ориентация на коалиционното правителство на премиера Зоран Заев, уточни той. В районите с преобладаващо албанско население ще се пълнят кутиите за смяна на името, коментира Красимир Узунов, като уточни, че различният процент подкрепа в регионите с различно по състав население, ще повдигне въпроса за етническото гласуване в югозападната ни съседка. „Желанието и натискът от страна на ЕС не е понеже Македония е много важна. Единственият шанс тя да оцелее като държава е да получи евроинтеграция и то не на ценности, а само на територията. Никой не може да каже докога Македония ще продължи да съществува. Четенето на резултатите от референдума ще бъде на кой-както му е удобно, но ако трябва да бъдем реалисти – единственият шанс Македония да продължи да съществува като държава, е бърз евроинтеграционен процес, което не виждам като възможност. Скептик съм, че референдумът ще мине 900 хиляди гласа, за да бъде легитимен. На Македония ѝ предстоят тежки месеци“, обясни Красимир Узунов. Референдумът е с информационен характер, припомни той, като уточни, че какъвто и да е резултатът, правителството ще твърди, че по-голямата част от гражданите са „за“ промяна на името. От това ще последва гласуване в парламента и нови опити част от депутатите от опозиционната ВМРО-ДПМНЕ да припознаят проевропейска позиция, прогнозира Узунов. Според него каквото и да се реши в Македония, е важно предстоящото решение и на Гърция.", "date": "2018.09.29", "title": "Красимир Узунов: Македония остава разделена в навечерието на референдума, но бойкотът ще надделее"}
{"url": "http://www.focus-news.net/news/2018/09/29/2572636/veliko-tarnovo-politseyski-patruli-sa-razpolozheni-na-vhodovete-i-izhodite-na-grada-i-po-po-natovarenite-otsechki-ot-parvoklasnata-i-vtoroklasna-patna-mrezha-v-oblastta.html", "text": "Интензивен е трафикът в центъра на Велико Търново, предаде репортер на  Радио „Фокус“ – Велико Търново . Колони от автомобили са се образували в района на Съдебната палата, пощата и сградата на Община Велико Търново. Натоварено е движението и по улица „Магистрална“, която съвпада с отсечка от път София – Варна.  Затруднено е движението в района кръговото движение по пътя от кв. „Чолаковци“ към града, в посока Телферите. Там се извършва преасфалтиране. Образувала се е опашка от чакащи шофьори. Полицейски служители регулират трафика. Патрули са разположени и на входовете и изходите на Велико Търново и по по-натоварените отсечки от първокласната и второкласна пътна мрежа в областта. Ремонт се извършва и в участък от пътя в Прохода на Републиката (на спускане към град Гурково). В района остава в сила и предупреждението за опасност от падащи камъни. \r\nЛуиза ТРАНЧЕВА", "date": "2018.09.29", "title": "Велико Търново: Полицейски патрули са разположени на входовете и изходите на града и по по-натоварените отсечки от първокласната и второкласна пътна мрежа в областта"}
{"url": "http://www.focus-news.net/news/2018/09/29/2572632/zam-predsedatelyat-na-pp-gerb-tsvetan-tsvetanov-v-svishtov-shtastliv-sam-da-vizhdam-kak-balgarskite-regioni-se-razvivat.html", "text": "Щастлив съм, че спазвайки ангажиментите си за подкрепа на българските региони, имаме възможността да виждаме как те се развиват. Свищов е прекрасен пример за това, че когато местната власт е достатъчно инициативна, правителството и депутатите са винаги насреща, нещата се случват. За мен е много радостно да знам, че жителите усещат положителната промяна в Свищов и населените места в общината. Това заяви председателят на ПГ на ГЕРБ и зам.-председател на партията Цветан Цветанов, който разговаря на централния площад в Свищов с множество жители и гости на града, отбелязващи празника „Свищовски лозници“, съобщиха от пресцентъра на  ПП ГЕРБ .  \r\nСвищов е сред отличниците в инвестирането на европейски средства. В подобряването на жизнената среда, инфраструктурата, здравеопазването и услугите се изпълняват също и редица проекти с държавно и общинско финансиране. Реновирани са  много жилищни сгради и прилежащите им пространства, осъвременени са детските градини и парковете, ремонтирани са улици, подобрена е образователната инфраструктура, обновяват се църкви.  \r\n„В края на лятото държавата предостави безвъзмездно на Община Свищов 320 декара от бившите казарми. Теренът е с излаз на Дунав и ще бъде фактор за привличането на инвестиции“, каза кметът на Свищов Генчо Генчев, който придружаваше Цветанов по време на обиколката му в региона. Заедно с тях бяха и великотърновският кмет и областен координатор на ГЕРБ Даниел Панов, депутатът Станислава Стоянова и председателят на Общински съвет д-р Кристиян Кирилов. \r\nЦветан Цветанов и Генчо Генчев имаха възможността да разгледат и нов реаномобил от най-висок клас, специално изложен за жителите на Свищов по повод празника на града.", "date": "2018.09.29", "title": "Зам.-председателят на ПП ГЕРБ Цветан Цветанов в Свищов: Щастлив съм да виждам как българските региони се развиват"}
{"url": "http://www.focus-news.net/news/2018/09/29/2572637/ria-novosti-aleksandar-vuchich-privede-armiyata-na-sarbiya-v-palna-boyna-gotovnost-zaradi-kosovo.html", "text": "Президентът на Сърбия Александър Вучич е издал заповед за привеждане на Въоръжените сили на страната в пълна бойна готовност заради действията на косовските специални сили, съобщава сръбската държавна агенция „Tanjug“, позовавайки се на администрацията на Вучич, предава  РИА Новости . \r\n„Заповедта беше предадена на началника на Генералния щаб на сръбската армия“, се казва в информацията на „Tanjug“. \r\nВ пълна бойна готовност са приведени и всички специални подразделения на министерството на вътрешните работи. \r\nПо-рано беше съобщено, че около 60 души от специалната полиция на Косово са били разположени до язовира Газивода, в Центъра за екология и развитие на спорта.  Йонислав Дочев", "date": "2018.09.29", "title": "РИА Новости: Александър Вучич приведе армията на Сърбия в пълна бойна готовност заради Косово"}
{"url": "http://www.focus-news.net/news/2018/09/29/2572639/vidin-7-kilometrova-kolona-ot-tir-ve-se-e-obrazuvala-na-granichen-punkt-dunav-most-2-na-izhod-ot-stranata.html", "text": "7-километрова колона от ТИР-ве се е образувала на граничен пункт „Дунав мост 2“ на изход от страната, съобщи слушател на  Радио „Фокус“ .", "date": "2018.09.29", "title": "Видин: 7-километрова колона от ТИР-ве се е образувала на граничен пункт „Дунав мост 2“ на изход от страната"}
{"url": "http://www.focus-news.net/news/2018/09/29/2572635/tass-v-yaponiya-pone-17-dushi-sa-postradali-zaradi-tayfuna-trami.html", "text": "Поне 17 души са пострадали в резултат на тайфуна „Трами“ в южната японска префектура Окинава, предава ТАСС, позовавайки се на японския телевизионен канал  „NHK“ . \r\nСпоред данните, причината за всички травми са силните ветрове, които тайфунът е донесъл. Съобщава се и че в резултат на бурята около 200 000 домове са останали без електричество. \r\nПонастоящем „Трами“ се намира в района на префектура Окинава и се движи на североизток към основната част на Япония. Очаква се той да достигне централния район Канто в неделя вечерта.   Йонислав Дочев", "date": "2018.09.29", "title": "ТАСС: В Япония поне 17 души са пострадали заради тайфуна „Трами“"}
{"url": "http://www.focus-news.net/news/2018/09/29/2572641/ivan-stoyanov-okrazhen-prokuror-na-haskovo-heroinat-e-ukrit-po-absolyutno-identichen-nachin-v-tovarite-i-na-dvata-kamiona.html", "text": "Хероинът е укрит по абсолютно идентичен начин в товарите и на двата камиона, като те са превозвали палети със строителни плоскости от гипсокартон. Това стана ясно от думите на окръжният прокурор на Хасково Иван Стоянов по време на брифинг във връзка с рекордно количество задържан хероин на ГКПП „Капитан Андреево“, предаде репортер на  Радио „Фокус“ - Пловдив . Той обясни, че хероинът е бил опакован и поставен между самите плоскости, които са били плътно слепени една до друга. Стоянов каза още, че вечерта на 27 септември на ГКПП „Капитан Андреево“ е извършена щателна митническа проверка от служители на Агенция „Митници“ в ремарке на товарен автомобил с иранска регистрация, като в товара са отрити 347, 270 кг хероин. На следващия ден, на 28 септември, е извършена друга проверка на втори товарен автомобил също с иранска регистрация, при което в товара са открити 365,304 кг хероин. Двамата водачи на товарните автомобили са задържани за 72 часа от наблюдаващия прокурор. В момента продължават неотложните действия по разследването. Той обясни, че двата ТИР-а са транспортирали стока до фирма с адрес в Австрия.   \r\n„Имаме задържано количество, което до момента не е задържано в страната“, каза Георги Георгиев, директор на Дирекция „Митническо разузнаване и разследване“. \r\nМария РУСЕВА", "date": "2018.09.29", "title": "Иван Стоянов, окръжен прокурор на Хасково: Хероинът е укрит по абсолютно идентичен начин в товарите и на двата камиона"}
{"url": "http://www.focus-news.net/news/2018/09/29/2572645/abv-podgotvya-tsyalostna-kontseptsiya-za-nov-model-v-zdraveopazvaneto.html", "text": "От ПП АБВ подготвят цялостна концепция за нов модел в здравеопазването. Това съобщиха от пресцентъра на  партията . По време на заседание на Националния съвет на партията бяха анализирани предложенията на министъра на здравеопазването за реформи в здравната система. Членовете на пленума се обединиха около позицията, че не са нужни поредните частични промени, а цялостна нова концепция за здравеопазването с фокус върху пациента, а не здравето на хората да продължава да бъде третирано като скъпоструваща стока.  \r\nПо време на заседанието на НС на партията АБВ-Младежи представиха плана си за работа за последното тримесечие. Акцент в него бе предстоящият Втори младежки футболен турнир под мотото \"Спортът сплотява\", който обединява младежки политически организации на приятелска игра. Младежите подготвят иновативна кампания, целта на която е да обхване милиони млади хора в цяла Европа. \r\nПленумът на АБВ заяви и своята категорична подкрепа за протеста на Българското дипломатическо дружество срещу предстоящите посланически назначения и ще инициира съвместна среща по темата с президента на Република България г-н Румен Радев. \r\nЧленовете на висшето ръководство на партията потвърдиха висока степен на готовност на нейните структури за участие не само в избори за европарламент и представители в местната власт, но и за евентуален предсрочен парламентарен вот.", "date": "2018.09.29", "title": "АБВ подготвя цялостна концепция за нов модел в здравеопазването"}
{"url": "http://www.focus-news.net/news/2018/09/29/2572638/varna-politsiyata-izdirva-sobstvenika-na-preobarnat-avtomobil-na-patya-mezhdu-devnya-i-selo-razdelna.html", "text": "Полицията издирва собственика на преобърнат автомобил на пътя между Девня и село Разделна. Това съобщи за  Радио „Фокус“ – Варна  говорителят на Областната дирекция на МВР във Варна Ивана Милева и уточни, че сигнал за смачканата кола е получен в полицията около 05.30 часа тази сутрин. На място органите на реда не са открили нито шофьора, нито пътници. Засега не е ясно кога точно е станал инцидентът. В автомобила не е имало следи от кръв. Проверени са всички болници в региона, но пострадали след инцидента в лечебните заведения не са открити. Няма и други ранени или свидетели. Автомобилът, който е изоставен край пътното платно, няма регистрационни табели. Към момента колата не затруднява движението по пътното платно. Полицията работи по изясняване на инцидента. \r\nДиана СТОЕВА", "date": "2018.09.29", "title": "Варна: Полицията издирва собственика на преобърнат автомобил на пътя между Девня и село Разделна"}
{"url": "http://www.focus-news.net/news/2018/09/29/2572644/bsp-shte-iska-vot-na-nedoverie-kam-kabineta-borisov-3-na-tema-zdraveopazvane.html", "text": "БСП ще иска вот на недоверие към кабинета „Борисов“ 3 на тема „Здравеопазване“. Това реши Националният съвет на БСП, научи репортер на  Агенция „Фокус“ . Това ще бъде третият вот към кабинета, по искане на БСП. Предишните два на тема „Сигурност“ и „Корупция“ не успяха да минат. \r\nДеница КИТАНОВА", "date": "2018.09.29", "title": "БСП ще иска вот на недоверие към кабинета „Борисов“ 3 на тема „Здравеопазване“"}
{"url": "http://www.focus-news.net/news/2018/09/29/2572647/gazeta-express-hilyadi-protestirashti-v-prishtina-sreshtu-ideite-na-hashim-tachi-za-korektsiya-na-granitsite.html", "text": "Хиляди косовски граждани излязоха на улиците в Прищина, за да протестират срещу предложенията на президента на Косово Хашим Тачи за корекция на границата със Сърбия. Протестът се организира от опозиционната партия „Самоопределение“, предава базираното в Прищина албанско електронно издание  Gazeta Express . \r\nКъм протеста се присъединяват хиляди граждани от цялата страна, които се събраха в Прищина. Протестът е насочен срещу плановете на Тачи, който предложи „корекция на границата“, но опозицията подозира, че той е готов да даде северната част на Косово в замяна на оставането на власт.  Йонислав Дочев", "date": "2018.09.29", "title": "Gazeta Express: Хиляди протестиращи в Прищина срещу идеите на Хашим Тачи за корекция на границите"}
{"url": "http://www.focus-news.net/news/2018/09/29/2572642/gazeta-express-kosovskata-politsiya-otreche-che-hashim-tachi-e-na-poseshtenie-v-severno-kosovo.html", "text": "Косовската полиция отхвърли медийните информации, че президентът на страната Хашим Тачи е на посещение в северната част на Косово, предава базираното в Прищина албанско електронно издание  Gazeta Express . \r\nПолицията уточни, че засиленото присъствие на специалните му екипи в района на язовира Газивода е част от рутинни операции. Това е потвърдено от прессекретаря на косовската полиция Байрам Красники пред Gazeta Express. \r\nСпоред информации от по-рано, президентът Хашим Тачи е бил на посещение в граничния район Бърняк до границата със Сърбия. Новините за неговото посещение на север и разполагането на специални екипи на косовската полиция около язовира Газивода идват в момент, в който опозиционната партия „Самоопределение“ организира протест в Прищина срещу предложенията на Тачи за корекции на границата със Сърбия.  Йонислав Дочев", "date": "2018.09.29", "title": "Gazeta Express: Косовската полиция отрече, че Хашим Тачи е на посещение в Северно Косово"}
{"url": "http://www.focus-news.net/news/2018/09/29/2572648/plovdiv-v-ramkite-na-tri-dni-shte-se-provedat-kontserti-na-otkrito-v-rayon-zapaden-kato-chast-ot-initsiativata-muzika-v-parka.html", "text": "В район „Западен“ в Пловдив отново се провеждат превърналите се вече в традиция концерти на открито. Това съобщиха от пресцентъра на  Община Пловдив . В продължение на три дни любителите на музиката ще могат да се насладят на поредното издание на инициативата на кмета на „Западен“ Димитър Колев „Музика в парка“, която е част от събитията в културния календар на района. \r\nОт 17.30 часа пред храм „Свети Климент Охридски“ в парк „Ружа“ ще свири емблематичният „Биг Бенд Пловдив“ - една от най-добрите пловдивски групи, която изнесе прекрасен концерт на същото място преди година. \r\nУтре, 30 септември, отново от 17.30 часа в парк Ружа“, ще се проведе концерт на смесен хор при храм „Свети Възнесение Господне“ с диригент Дорис Хофман. Специално за събитието е поканен и Пловдивският митрополит Николай. \r\nЕсенното издание на „Музика в парка“ ще завърши в понеделник, 1 октомври, с изпълнения на хор „Иван Спасов“ с диригент Гергана Люцканова. Концертът, който съвпада с Деня на музиката, е насрочен за 18.00 часа. \r\nИнициативата вече се превърна в традиция, като това ще е третото й издание. Миналото лято „Музика в парка“ започва с концерт на хор „Тримонциум” на Гребната база, а през октомври от „Биг Бенд-Пловдив“ изпълниха български и световни хитове по уникален начин пред храм „Свети Климент Охридски“. Кметът на район „Западен“ Димитър Колев кани всички желаещи да заповядат на своеобразния музикален маратон.", "date": "2018.09.29", "title": "Пловдив: В рамките на три дни ще се проведат концерти на открито в район „Западен“ като част от инициативата „Музика в парка“"}
{"url": "http://www.focus-news.net/news/2018/09/29/2572650/sport-dvama-sa-kandidatite-da-pritezhavat-chelsi.html", "text": "Двама са основните кандидати да закупят Челси от настоящия собственик на Роман Абрамович. Руският милиардер притежава сините от 15 години, но след като през лятото властите отказаха да подновят визата му, слуховете за това, че той е готов да продаде лондончани, зачестиха. \"Мирър\" пише, че единият кандидат е най-богатият човек във Великобритания - сър Джим Рактлиф, а другият е американският магнат Пол Алън, който притежава баскетболния Портланд и отбора по американски футбол Сиатъл.  \r\nТова, което може да откаже потенциалните купувачи, е високата цена, поставена от собственика на Челси Роман Абрамович. Според \"Мирър\" руснакът иска 3 милиарда паунда.", "date": "2018.09.29", "title": "Спорт: Двама са кандидатите да притежават Челси"}
{"url": "http://www.focus-news.net/news/2018/09/29/2572643/veliko-tarnovo-s-dvuchasov-kontsert-spektakal-na-natsionalen-folkloren-ansambal-balgare-otkriha-ofitsialno-praznika-svishtovski-loznitsi.html", "text": "С голям концерт-спектакъл на ансамбъл „Българе” и в присъствието на хиляди граждани и гости на общината бе открит официално празникът „Свищовски лозници '2018”. Това съобщиха от пресцентъра на  Община Свищов . В петъчната вечер площад „Алеко” бе изпълнен с хора, дошли да наблюдават тържествената програма, организирана от местната администрация. Тя започна с изпълнения на деца от свищовски детски градини и продължи с изпълнения на Първи български хор „Янко Мустаков” с диригент Елизабет Людмилова. \r\nКметът на Свищов Генчо Генчев приветства всички на площад „Алеко” с добре дошли на Свищовските празници. Той направи равносметка за свършеното от Общината през последната година. „Стараем се да подобряваме живота на всеки един наш съгражданин. Усилията, които полагаме са в посока на това нашият град да става все по-хубав и все по-добро място за живот”, отбеляза в словото си Генчо Генчев. Той припомни, че през изминалата година Общината е получила правата над Свищовските казарми и сега територия от 320 декара ще бъде превърната в икономическа зона. Това ще осигури много инвестиции и работа за местното население, подчерта Генчо Генчев. След като пожела на всички жители и гости на общината запомнящи се празничните дни, които да изживеят със своите семейства и приятели, Генчо Генчев тържествено откри „Свищовски лозници `2018”. Празничен водосвет отслужиха архиерейският наместник Руслан Личев и свищовски свещеници. \r\nСред официалните гости на тържественото откриване бяха заместник-областните управители на област Велико Търново инж. Детелина Борисова и Ивета Кабакчиева, народните представители д-р Станислава Стоянова и доц. д-р Милен Михов, отец Руслан Личев, Светослав Кьосев – заместник-председател на двустранната търговска камара Румъния- България, оценител по трансгранични програми, Илия Лазаров – председател на Съвета на директорите на „Национална компания индустриални зони“ ЕАД, Христо Димитров – директор на национален фолклорен ансамбъл „Българе” и още много. \r\nВъпреки хладното време повече от два часа хилядите дошли на централния площад в Свищов останаха там, за да видят чакания с голям интерес концерт-спектакъл „Осмото чудо” на Национален фолклорен ансамбъл „Българе”. В края на концерта гостите благодариха за топлото посрещане и споделиха, че с радост биха дошли отново на свищовска сцена.", "date": "2018.09.29", "title": "Велико Търново: С двучасов концерт-спектакъл на Национален фолклорен ансамбъл „Българе” откриха официално празника „Свищовски лозници”"}
{"url": "http://www.focus-news.net/news/2018/09/29/2572651/neven-karavasilev-lovno-ribarsko-sdruzhenie-lebed-burgas-zapochna-lovat-na-divata-svinya.html", "text": "Започна ловът на дивата свиня. Това каза за  Радио „Фокус“ – Бургас  Невен Каравасилев, ръководител на Ловно-рибарско сдружение „Лебед“ – Бургас. По думите му ловът е бил успешен поне за някои от ловните дружинки в областта. \r\n„Доколкото имам информация, в момента се взимат проби от отстреляните прасета, които в понеделник ще представя на Българската агенция по безопасност на храните за изследване“, обясни Каравасилев. Той добави, че в почти всички ловно-стопански райони е спазено изискването за изграждане на ями, където да се изхвърлят страничните животински продукти след обстрела на животните. \r\n„Не сме спазили обаче изискванията за изливане на бетон, тъй като, ако го направим, ще влезем в нарушение на два закона – Закона за горите в частта „Незаконно строителство“ и на наредба 22, свързана със загробването на животни. Освен това има европейска директива, според която на труднодостъпни места се допуска методът на директното загробване“, допълни още Каравасилев. Според него не е ясно защо тогава специалистите са издали точно такива заповеди. „Ако последват някакви санкции за ловните дружини, те ще бъдат обжалвани в съда“, каза още Невен Каравасилев. \r\nМария ГЕОРГИЕВА", "date": "2018.09.29", "title": "Невен Каравасилев, Ловно-рибарско сдружение „Лебед“ – Бургас: Започна ловът на дивата свиня"}
{"url": "http://www.focus-news.net/news/2018/09/29/2572649/georgi-georgiev-direktsiya-mitnichesko-razuznavane-i-razsledvane-10-ot-ploskostite-sa-slepyavani-pri-koeto-mezhdu-tyah-e-bil-ukrit-samiyat-heroin.html", "text": "При проверката на автомобила е установено, че 10 от превозваните с него строителни плоскости са слепявани, при което вътре, между отделните плоскости, е бил укрит самият хероин. Това каза по време на брифинг във връзка с рекордно количество задържан хероин на ГКПП „Капитан Андреево“ Георги Георгиев, директор на Дирекция „Митническо разузнаване и разследване“, предаде репортер на  Радио „Фокус“-Пловдив . Той обясни, че в резултат на анализ на риска първият камион, който е задържан на 27 септември, е избран за проверка от служители на Агенция „Митници“, работещи по линия наркотрафик. „Автомобилът, стоката, отговарят на отделни рискови критерии, които са заложени в агенцията. В резултат на бързите оперативно-издирвателни мероприятия, предприети от митническите служители на пункта и на анализа на постъпващата в Агенция „Митинци“ информация за товарите, които предстои да дойдат на пункта, са селектирани още два автомобила, които са избрани 10 часа преди те да дойдат на пункта. Единият от тези два допълнително селектирани автомобила е на практика третият автомобил, в който по идентичен начин е укрит самият хероин“, каза още Георгиев. \r\nМария РУСЕВА", "date": "2018.09.29", "title": "Георги Георгиев, Дирекция „Митническо разузнаване и разследване“: 10 от плоскостите са слепявани, при което между тях е бил укрит самият хероин"}
{"url": "http://www.focus-news.net/news/2018/09/29/2572653/washington-examiner-donald-tramp-razglezhda-varianta-za-arabski-sili-koito-da-se-protivopostavyat-na-iran-v-siriya.html", "text": "Президентът на САЩ Доналд Тръмп е подкрепил план за запазване на американското присъствие в Сирия, докато Иран не напусне територията ѝ, но това не означава задължително американско военно присъствие, според Джеймс Джефри, специалният пратеник на Тръмп в разкъсаната от война държава, пише американският вестник  Washington Examiner . \r\nАрабски съюзници и местни прокси сили, подкрепени от американската авиация, могат да заменят приблизително 2 000-те американски военнослужещи, които към момента са разположени там, след като президентската администрация на Тръмп започва нов тласък за „премахването на всички командвани от Иран сили от цяла Сирия“, заяви Джефри пред журналисти през тази седмица. \r\nПланът за запазването на американско присъствие в Сирия, докато Иран не напусне, беше изложен през тази седмица от Джон Болтън, съветникът по национална сигурност на Белия дом, в коментар, който изглежда сякаш стои напълно противоположно на целите на Пенатогна. \r\n„Няма да напуснем докато има ирански военнослужещи извън иранските граници, което включва и иранските проксита и милиции“, заяви Болтън. \r\nТова постави въпроса за ролята на разположените военни сили на САЩ, които се бият там от 2014 година, за да победят „Ислямска държава“ – и нищо друго. Юридическата власт на Пентагона да води война там зависи от упълномощаване от времето на 11 септември 2001 година, покриващо „Ал Кайда“ и всички свързани с нея групировки, прието от Конгреса. \r\n„Това ми звучи така, сякаш изпращаме войските си в Сирия, за да се противопоставим на Иран, особено защото тяхното изтегляне изглежда, че е зависимо от действията на Иран, а не от действията на Ислямска държава или нейното побеждаване“, заяви Сет Молтън, член на подкомисията за въоръжени услуги към Камарата на представителите. \r\nМинистърът на отбраната Джеймс Матис също отговори на въпроси от журналист за това дали разположената военна мисия в Сирия се е насочила към това да се противопостави на Техеран, което Матис отрече. \r\n„Точно сега, нашите войници в Сирия са там за една цел и това е победата над Ислямска държава“, заяви Матис. \r\nПолитиката за Сирия и Иран на администрацията на Тръмп вместо това обмисля арабските съюзници на място като вариант за контриране на иранските сили. \r\nПредполага се, че Болтън е помолил държави като Египет, Саудитска Арабия, Катар и ОАЕ за разполагане на арабски сили в страната, като част от преходен период, след като американските сили победят терористичната групировка. \r\nМеждувременно Тръмп даде да се разбере, че желае от страните в региона да започнат да поемат повече отговорност в Сирия и че ще изтегли американските военнослужещи „много скоро“. \r\n„Свършихме страхотна работа в Сирия и в региона, изтребвайки Ислямска държава, което е и причината да сме там, и сме много близо до това да свършим с тази задача. След това ще обмислим какво ще правим“, заяви Тръмп по време на скорошна визита на президента на Полша в Белия дом. \r\nСпоред Джефри изтеглянето на иранските сили и милиции в момента е едно от трите условия на президентската администрация за изтеглянето на американските войски. Другите две са пълното ликвидиране на „Ислямска държава“ и подкрепянето на мирния процес на ООН.  Йонислав Дочев", "date": "2018.09.29", "title": "Washington Examiner: Доналд Тръмп разглежда варианта за арабски сили, които да се противопоставят на Иран в Сирия"}
{"url": "http://www.focus-news.net/news/2018/09/29/2572646/veliko-tarnovo-hudozhestvena-galeriya-nikolay-pavlovich-v-svishtov-otbelyaza-30-ta-si-godishnina.html", "text": "Като част от програмата на „Свищовски  лозници '2018” тържествено бе отбелязана 30-та годишнина от основаването на Художествена галерия „Николай Павлович” в Свищов. Събитието бе съчетано с 41-та изложба на свищовските художници, съобщиха от пресцентъра на  Община Свищов . Тази година изложбата има рекорден брой участници – 30 автори, които представят пред свищовската общественост и гостите на града 69 творби. Посетителите на галерията могат да видят графики, иконописи, живопис с различни техники, приложно изкуство и малка пластика.  На тържественото честване на 30-та годишнина присъстваха кметът на Общината Генчо Генчев, председателят на Общинския съвет д-р Кристиян Кирилов, Росен Маринов – директор на дирекция „Култура и културно наследство” и още много гости.  \r\nПламен Бонев, дългогодишен главен уредник на художествената галерия разказа част от нейната история. В началото картините са били съхранявани и показвани в Светиниколското училище. По-късно, след земетресението в Свищов през 1977 г., те са били преместени в друга сграда, а през 1988 г. излиза решението за създаване на галерия с името на Николай Павлович. Днес галерията съхранява над 5000 творби от стотици автори. Настоящият уредник на галерията Пламен Симеонов поздрави всички художници и творци, които тази година се включиха в изложбата и пожела на гостите на тържеството картините да ги заредят с много положително настроение за празничните дни.   \r\nОт своя страна кметът Генчо Генчев напомни, че Общинското ръководство си е поставило за цел да възроди културния живот в общината. Градоначалникът на Свищов каза пред присъстващите, че след ремонта на Школата по изкуства, в следващата година Общината ще търси начини и средства да направи основен ремонт и на художествената галерия. Всички творци, участвали в 41-та изложба на свищовски художници, получиха подаръци от представителите на Общината.", "date": "2018.09.29", "title": "Велико Търново: Художествена галерия „Николай Павлович” в Свищов отбеляза 30-та си годишнина"}
{"url": "http://www.focus-news.net/news/2018/09/29/2572655/d-r-daniela-vateva-kardiolog-v-ramkite-na-mesets-shte-izvarshvame-bezplatni-konsultativni-pregledi-na-patsienti-sas-sardechna-nedostatachnost.html", "text": "В рамките на месец ще извършваме безплатни консултативни прегледи на пациенти със сърдечна недостатъчност. Това каза за  Радио „Фокус“ – Бургас  кардиологът д-р Даниела Ватева. По думите ѝ предвидената инициатива, насочена към пациентите с развита сърдечна недостатъчност, ще започне през днешния ден, в който отбелязваме Световния ден на сърцето. \r\n„Предстои ни е да запознаем пациентите със същността на техния проблем и да им дадем насоки и съвети как да подобрят състоянието си“, посочи също д-р Ватева. Тя добави, че инициативата се провежда за първи път и ще бъде организирана в няколко здравни центъра на територията на цялата страна. „Кампанията цели да информира пациентите, да им обясни кое е довело до недоброто им здравословно състояние, да ги посъветва кога биха могли да си помогнат сами и кога да потърсят помощта на лекар, а по този начин да спомогне за подобряване в качеството им на живот“, поясни кардиологът. Д-р Даниела Ватева коментира, че повишаването на здравната култура и образование е от изключителна важност за предотвратяване на появата на подобни заболявания в бъдеще. \r\n„За съжаление, сърдечната недостатъчност е едно от водещите заболявания за нашето население“, отбеляза д-р Даниела Ватева. По думите ѝ е голям процентът на болните, проявяващи симптоми на сърдечна недостатъчност. „Симптомите на заболяването водят до ограничена физическа активност и затруднения при изпълнение на ежедневните задължения. Това са, например, задухът, лесната умора или оттоците по краката. Голямата част от пациентите, страдащи от сърдечна недостатъчност, страдат и от артериална хипертония или други сърдечни заболявания – преживяли са инфаркт или ритъмни нарушения“, обясни д-р Ватева. Тя добави, че възрастта не е критерий за сърдечна недостатъчност. \r\n„Лечението на заболяването е комплексен процес. Нека пациентите не мислят, че то включва само лекарства. Освен медикаментите, то включва и хранителен, и двигателен режим, затова лечението зависи колкото от лекарите, толкова и от пациентите“, каза също кардиологът. Тя добави, че идеята на всяко лечение е, чрез усилия и от двете страни, да се достигне до пълноценен живот за пациента. \r\nМария ГЕОРГИЕВА", "date": "2018.09.29", "title": "Д-р Даниела Ватева, кардиолог: В рамките на месец ще извършваме безплатни консултативни прегледи на пациенти със сърдечна недостатъчност"}
{"url": "http://www.focus-news.net/news/2018/09/29/2572658/sport-zapochna-machat-tsska-levski.html", "text": "Започна дербито от десетия кръг на Първа лига ЦСКА – Левски. За първи път през новия век двата отбора ще влязат в есенна битка помежду си от практически равни позиции - еднакъв брой точки, разделени само от головата си разлика, и аванс от 2 точки пред Лудогорец. \r\nПрез настоящия сезон “червени” и “сини” дават сериозна заявка, че ще бъдат реални конкуренти на Лудогорец в битката за титлата.  \r\nТреньорът на ЦСКА-София Нестор Ел Маестро отново не може да използва контузените Рафаел Енрике и Жеферсон. В Левски нямат проблеми с контузени и наказани.", "date": "2018.09.29", "title": "Спорт: Започна мачът ЦСКА – Левски"}
{"url": "http://www.focus-news.net/news/2018/09/29/2572654/veliko-tarnovo-uchenitsi-ot-obshtina-svishtov-meriha-sili-v-lekoatleticheskoto-sastezanie-zhelyu-zamfirov.html", "text": "Във втория ден от празника „Свищовски лозници '2018” се проведе традиционното есенно лекоатлетическо състезание „Желю Замфиров”. Събитието се организира всяка година в памет на един от най-изтъкнатите треньори от Свищов, съобщиха от пресцентъра на  Общината . Тази година над 30 деца от училища в общината се включиха в състезанието. Те бяха разделение в различни възрастови групи. При по-малките – от I до IV клас, се проведоха бягания на 60 и 200 метра, а по-големите ученици се съревноваваха на дистанции от 100, 400 и 800 метра. \r\nНа откриването на състезанието присъстваха д-р Кристиян Кирилов, председател на Общински съвет (ОбС)– Свищов, зам.-кметът Борислав Замфиров и д-р Татяна Ганчева-Георгиева, председател на Постоянната комисия по здравеопазване, социална политика, младежта, спорт и туризъм в ОбС. Д-р Кристиян Кирилов пожела на всички участници винаги да пазят спортсменския дух и да имат много спортни успехи, за да прославят града така, както го е правил Желю Замфиров. Състезанието бе официално открито от ресорния заместник-кмет Борислав Замфиров, който е и внук на покойния треньор. На стадион „Академик”, където се проведе лекоатлетическата надпревара, присъства и съпругата на Желю Замфиров. \r\nОрганизаторите и тази година бяха предвидили медали и купи за най-добрите.", "date": "2018.09.29", "title": "Велико Търново: Ученици от община  Свищов мериха сили в лекоатлетическото състезание „Желю Замфиров”"}
{"url": "http://www.focus-news.net/news/2018/09/29/2572640/dik-na-makedoniya-dosega-glasuvaneto-minava-bez-problemi-othvarleni-sa-dve-zhalbi.html", "text": "Всички места за гласуване в наказателно-поправителните институции са били отворени в 07:00 часа и гласуването ще продължи до 19:00 часа. Отворени са и изборните секции в дипломатическите и консулските представителства в чужбина и до този момент гласуването протича без проблеми, обяви по време на пресконференция говорителят на Държавната избирателна комисия на Македония (ДИК) Люпка Гугучевска, предава  Македонската информационна агенция (МИА) . \r\n„В своите домове правото си на глас ще упражнят 1 859 гласоподаватели. До ДИК бяха подадени десетки жалби от гласоподаватели, които са подали молби като болни и лица в неравностойно положение до общинските избирателни комисии, но молбите им не са били приети. От тях, ДИК прие осем и отхвърли две жалби“, поясни Гугучевска. \r\nДо този момент до ДИК са подадени и две жалби за защита на личното избирателно право, които също са били отхвърлени. \r\n„Жалбите са от гласоподаватели, които не са били записани в извадките от Избирателния списък и са отхвърлени, защото на единия гласоподавател е отменено местоживеенето от МВР, а другият не е имал важни документи за лична идентификация“, добави говорителката на ДИК. \r\nВ 19:30 часа местно време ще има нова пресконференция на ДИК, уточни тя.  Йонислав Дочев", "date": "2018.09.29", "title": "ДИК на Македония: Досега гласуването минава без проблеми, отхвърлени са две жалби"}
{"url": "http://www.focus-news.net/news/2018/09/29/2572660/prof-georgi-rachev-klimatolog-tsigansko-lyato-shte-ima-i-tazi-godina-shte-nastapi-okolo-dimitrovden.html", "text": "„Циганско лято“ ще има и тази година, ще настъпи около Димитровден. Това каза за предаването „Метроном“ на  Радио „Фокус“  климатологът проф. Георги Рачев. Очертава се тази есен да бъде малко по-топла от предходната, уточни той. „Октомври месец ще бъде нормален в температурно отношение. Средните месечни температури ще бъдат между 10 и 14 градуса. Ноември се очаква да бъде с малко повече валежи в Западна България и с по-висока температура от нормалната. Така че предстои една хубава „златна есен“. Ще има и мъгли, слана и минусови температури, разбира се – те са нещо нормално и естествено“, обясни проф. Георги Рачев. Той каза още, че в краят на октомври и началото на ноември се очакват първите снеговалежи от мокър сняг, като уточни, че те няма да образуват съществена снежна покривка.", "date": "2018.09.29", "title": "Проф. Георги Рачев, климатолог: „Циганско лято“ ще има и тази година, ще настъпи около Димитровден"}
{"url": "http://www.focus-news.net/news/2018/09/29/2572652/darzhavniyat-glava-rumen-radev-izrazi-saboleznovaniya-na-svoya-indoneziyski-kolega-dzhoko-vidodo-po-povod-tragediyata-na-ostrov-sulavesi-pri-koyato-zaginaha-stotitsi-grazhdani.html", "text": "Държавният глава Румен Радев изпрати съболезнователно писмо до индонезийския си колега Джоко Видодо по повод трагедията на остров Сулавеси. Това съобщиха от  прессекретариата на държавния глава .   \r\n„В тези трудни часове, когато състраданието и съчувствието стават най-човешките добродетели, ние сме заедно с народа на Индонезия. Подкрепяме всички Ваши усилия за облекчаване на последствията от земетресението и последвалото цунами“, заявява в писмото си до Джоко Видодо българският президент.  \r\nРумен Радев изразява своите и на българския народ искрени съболезнования към гражданите на Индонезия, близките и семействата на загиналите.", "date": "2018.09.29", "title": "Държавният глава Румен Радев изрази съболезнования на своя индонезийски колега Джоко Видодо по повод трагедията на остров Сулавеси, при която загинаха стотици граждани"}
{"url": "http://www.focus-news.net/news/2018/09/29/2572661/varna-mladezhi-gerb-podkrepiha-kampaniyata-az-vyarvam-i-pomagam-v-grada.html", "text": "Младежи ГЕРБ подкрепиха кампанията „Аз вярвам и помагам”, която се провежда във Варна. Това съобщиха от пресцентъра на  ПП ГЕРБ-Варна . Хиляди хора пристигнаха пред Катедралния храм „Св. Успение Богородично”, за да предадат за рециклиране пластмасови капачки, събрани в името на благородна кауза – да бъде закупена и дарена медицинска апаратура за нуждаещите се от специални грижи новородени бебета в СБАГАЛ „Проф. д-р Димитър Стаматов“ и МБАЛ „Св. Анна“ във Варна.  \r\nВ инициативата на Сдружение „Аз вярвам и помагам” се включи лично и кметът на града Иван Портних, който е и областен координатор на ГЕРБ-Варна. Той поздрави организаторите за мащабната кампания, която успя да обедини и да вдъхнови за добри дела множество хора от цялата страна.  Членове на младежката структура на ГЕРБ участваха като доброволци в организацията на мащабното събитие. Те предадоха за рециклиране събраните от структурите на ГЕРБ пластмасови капачки и помогнаха за прибирането в контейнери и извозването на тоновете капачки, които хората през целия ден носеха пред Катедралата. Инициативата, преминала под наслов „Празник на рециклирането „Аз Вярвам и Помагам”, получи огромна подкрепа, както от активни граждани, семейства, дошли с децата си, така и от редица институции и организации, събрали големи количества капачки, за да помогнат за закупуването на кувьози.", "date": "2018.09.29", "title": "Варна: Младежи ГЕРБ подкрепиха кампанията „Аз вярвам и помагам” в града"}
{"url": "http://www.focus-news.net/news/2018/09/29/2572656/reuters-naprezhenie-v-barselona-sled-kato-hilyadi-dushi-izlyazoha-na-protesti-za-i-protiv-nezavisimostta-na-kataluniya.html", "text": "Хиляди души излязоха на протести за и против независимостта на Каталуния, блокирайки части от центъра на Барселона в събота, два дена преди годишнината на референдума за независимост, проведен на 1 октомври 2017 година, предава  Reuters . \r\nГрупи, подкрепящи независимостта на региона, са прекарали нощта в палаткови лагери, за да предотвратят демонстрация в подкрепа на полицията, която беше разположена в Каталуния по време на миналогодишния провален опит за отцепване от Испания. \r\nДвама души са били арестувани по време на сбивания между сепаратистки демонстранти и полицията, в които протестиращите са хвърлили боя срещу жандармерията, която ги е разделила от отсрещната юнионистка демонстрация. \r\nВ рамките на няколко часа сепаратистки групи, скандиращи „Няма да забравим и няма да простим“ се изправиха срещу юнионистките протестиращи, които скандираха „Да живее Испания“ преди уикенда, който се очаква да е изпълнен с демонстрации, които ще отбележат миналогодишния референдум.  Йонислав Дочев", "date": "2018.09.29", "title": "Reuters: Напрежение в Барселона, след като хиляди души излязоха на протести за и против независимостта на Каталуния"}
{"url": "http://www.focus-news.net/news/2018/09/29/2572664/novi-litsa-vlizat-v-predizborniya-shtab-na-bsp.html", "text": "НС на БСП избра нов Национален предизборен щаб. Това съобщиха от пресцентъра на  партията . Начело лидерът на БСП Корнелия Нинова предложи Георги Свиленски. От щаба бе изваден досегашният зам.-председател Георги Гергов, както и Красимир Янков, който сам подаде оставка. Новите допълнения са: Александър Симов, Стоян Мирчев, Антон Кутев, Кристиан Вигенин, Иван Иванов, Николай Цонков, Иван Ченчев, Ия Гурбалова, Деница Златева, Явор Божанков и кметовете - Владимир Москов и Донка Михайлова. Сменен е и секретарят на щаба Асен Димитров с Вяра Емилова.", "date": "2018.09.29", "title": "Нови лица влизат в Предизборния щаб на БСП"}
{"url": "http://www.focus-news.net/news/2018/09/29/2572668/sport-uest-hem-pobedi-manchestar-yunayted-s-31-v-mach-ot-visshata-liga.html", "text": "Уест Хем победи Манчестър Юнайтед с 3:1 в мач от седмия кръг на Висшата лига. Юнайтед регистрира най-слабия си старт в първенството, като за последно са имали само 10 точки след седем мача през сезон 1989/1990, когато пред уволнение бе легендарният сър Алекс Фъргюсън.  \r\nПоражението идва след безспорно най-тежката седмица и на Жозе Моуриньо като треньор на тима, който във вторник отпадна от Купата на лигата след домакинска загуба с дузпи от втородивизионния Дарби Каунти, а само два дни преди това завърши наравно 1:1 у дома срещу новака Уулвърхемптън . \r\nВ класирането Уест Хем се изкачи на 12-о място със 7 точки, а Юнайтед остава на осмо място, преди изиграването на останалите двубои от кръга.", "date": "2018.09.29", "title": "Спорт: Уест Хем победи Манчестър Юнайтед с 3:1 в мач от Висшата лига"}
{"url": "http://www.focus-news.net/news/2018/09/29/2572657/zam-predsedatelyat-na-gerb-tsvetan-tsvetanov-poseti-selo-oresh-obshtina-svishtov.html", "text": "Председателят на ПГ на ГЕРБ и зам.-председател на партията Цветан Цветанов посети село Ореш, община Свищов, където провери хода на работата по започналите улични ремонти. Това съобщиха от пресцентъра на  ПП ГЕРБ . \r\nПреасфалтирането на улици в Ореш и останалите населени места в общината бе обезпечено с 500 000 лева, отпуснати с постановление на Министерски съвет за рехабилитация на най-компрометираните улици. След направения анализ и разчет, средствата са разпределени по брой жители във всяко едно от 15-те населени места и вече започна асфалтирането. В село Ореш вече са асфалтирани над 6 000 квадратни метра пътища.  \r\n„За мен са много важни срещите, които непрекъснато провеждаме с вас, кметовете на населените места, защото вие най-добре познавате местните проблеми”, заяви Цветан Цветанов.  \r\n„За първи път от десетилетия кметствата получават такъв допълнителен финансов ресурс за текущи ремонти извън общинския бюджет“, категоричен бе кметът на община Свищов Генчо Генчев, който също бе в селото с Цветанов. Заедно с тях бяха и кметът на Велико Търново Даниел Панов, народният представител Станислава Стоянова и председателят на Общински съвет – Свищов д-р Кристиян Кирилов. Генчо Генчев отново изрази задоволството си от неизменната подкрепа, която среща в лицето на Цветанов и народните представители от ГЕРБ, а също и от правителството на премиера Борисов. \r\nСвищовският градоначалник също така информира, че е подготвен проект за подобряване на енергийната ефективност на читалище \"Филип Станиславов\" в Ореш. \r\nВ Ореш Цветанов и придружаващите го представители на местната и държавна власт бяха топло посрещнати от местните жители.  Кметът на селото Любомир Иларионов благодари за отпуснатите средствата и каза, че такива пари не са влизали в населеното място от 90-те години на миналия век. Той обясни, че улиците са били бетон, изливан през 80-те години и сподели, че хората са изключително доволни от течащите ремонти.  \r\nПо време на визитата си в селото Цветанов разговаря с местно семейство, което прави ремонт в дома си и дори се включи в разтоварването на строителни материали, които помогна да бъдат пренесени в двора на къщата. Съпрузите споделиха, че са много доволни от новите пътища, а председателят на ПГ на ГЕРБ ги призова, като дойдат избори да подкрепят онези, които нещо са свършили за населените места. \r\nВ Ореш Цветан Цветанов поднесе съболезнования на близките на един от най-активните съмишленици на ГЕРБ в селото - Йозо Капелов, който внезапно почина преди два дни.", "date": "2018.09.29", "title": "Зам.-председателят на ГЕРБ Цветан Цветанов посети село Ореш, община Свищов"}
{"url": "http://www.focus-news.net/news/2018/09/29/2572665/plovdiv-blizo-5-mln-lv-e-obshtata-stoynost-na-proekta-za-blagoustroyavane-na-gradskata-sreda-v-karlovo.html", "text": "4,708 000 лв. е общата стойност на проекта „Благоустроена градска среда на град Карлово“ финансиран от Оперативна програма „Региони в растеж 2014-2020”. Това каза за  Радио „Фокус“-Пловдив  Данка Люртова, зам.-кмет на Община Карлово. По думите й в тези средства се включва финансирането не само на строително-монтажните дейности, но и за договорите на всички участници в целия процес -строителен, авторски надзор и част от проектирането. Договорът, сключен между Община Карлово и Министерстото на регионалното развитие и благоустройството (МРРБ) за безвъзмездната финансова помощ, е със срок до 18 ноември, но местната администрация е приключила договорите с всички външни изпълнители и сега предстои да бъдат отчетени изпълнените дейности пред  Министерството. Днес официално бяха открити деветте улици, реконструирани по проекта.  \r\nЗам.-кметът Люртова посочи също, че това е част от Инвестиционната програма на Община Карлово, в която са предвидени дейности по отношение на образователната, градската и социалната инфраструктура. Още през 2015 година Община Карлово е кандидатствала за финансиране от МРРБ по проект за техническа помощ. „Бяхме одобрени. Бяха разработени проекти за 9 улици в Карлово. След одобряване на инвестиционните проекти от страна на Община Карлово, преминахме към подписване на договор за отпускане на безвъзмездна финансова помощ с министерството. След проведени обществени поръчки, са избрани фирми-изпълнители за строителен надзор, за авторски надзор, за строително-монтажните дейности и за информация и публичност. През юни месец 2017 година започнахме дейностите по реконструкция и рехабилитация на 9 улици и тази година, през септември, направихме официалното рязане на лентичката с успешното ни приключване на всичките ни девет обекта“, каза още Люртова.  \r\nПроектът предвижда подмяна на около 50 000 кв. м настилка по улиците и тротоарите в града с нова, като е включено и благоустрояването на междублоково пространство, северно от бул. „Освобождение“. Най-голям акцент по отношение на градската инфраструктура, е поставен върху изграждането на пешеходната зона на ул. „Водопад“ с дължина 800 м и с широчина 14 м, и на изграждането на първата велоалея в Карлово, отговаряща на всички изисквания и норми. Общината е финансирала със собствени средства поставянето на LED осветление и нови стълбове, както и видеонаблюдение.  \r\n„Преди да започнем проекта за реконструкцията на улиците, Общината, съвместно с ВиК, подменихме 2,5 км подземната инфраструктура, защото ние винаги сме работи в посока, че е важно - преди полагането на нова настилка, да се подменят подземните комуникации. На ул. „Водопад“ успяхме да направим всички телекомуникации и уличното осветление да бъдат в подземни кабелни канали. Улица „Васил Левски“ е част от  Старинно Карлово. Там е подменен е тротоарът с камък от естествен материал. И изграждането на площадно пространство пред църквата „Света Богородица“, като е запазен старинният дух на възрожденско Карлово. По ул. „Тодор и Ана Пулеви“ реконструирахме тротоара и от асфалтова настилка положихме нов гранитен паваж, за да може да се включи в Старинно Карлово. Улица „Тодор Каблешков“ бе с гранитен паваж, това е една от най-натоварените улици в града и е главна артерия, като новата настилка е положена с цялостно преасфалтиране на улицата и подмяна на тротоарните плочки. На ул. „Хан Аспарух“ положихме нови пътни ивици и реконструирахме тротоарните настилки. Това са дейностите, които са предвидени във всички останали улици, включени в градската инфраструктура“, каза още Люртова.  \r\nПредстои окончателното подаване на документите към МРРБ, за да може Общината да участва в нови програми и да използва освободен ресурс от останалите общини, които не са успели да приключат в срок проектите си, за да се отпуснат допълнително средства на местната администрация, защото тя има готовност с още проекти за градско облагородяване. \r\nМария РУСЕВА", "date": "2018.09.29", "title": "Пловдив: Близо 5 млн. лв. е общата стойност на проекта за благоустрояване на градската среда в Карлово"}
{"url": "http://www.focus-news.net/news/2018/09/29/2572671/sport-levski-vodi-sreshtu-tsska-s-10-na-poluvremeto.html", "text": "Левски води срещу ЦСКА с 1:0 на полувремето в дербито от десетия кръг на Първа лига. Голът падна след удар на Габриел Обертан в лявата греда, а топката се удари в гърба на плонжиралия вратар на ЦСКА Черниаускас и прекоси голлинията. Литовецът си отбеляза автогол и при победата с 3:1 срещу Черно море по-рано този месец.", "date": "2018.09.29", "title": "Спорт: Левски води срещу ЦСКА с 1:0 на полувремето"}
{"url": "http://www.focus-news.net/news/2018/09/29/2572670/sofiya-politseyski-patrul-s-mototsiklet-i-mobilna-kamera-e-razpolozhen-pri-6-km-na-avtomagistrala-trakiya-v-posoka-plovdiv.html", "text": "Полицейски патрул с мотоциклет и мобилна камера е разположен при 6 км на автомагистрала „Тракия” в посока Пловдив, съобщи читател на  Агенция „Фокус” . Камерата на патрула е от новите, които заснемат скоростта на повече от един участник в движението.", "date": "2018.09.29", "title": "София: Полицейски патрул с мотоциклет и мобилна камера е разположен при 6 км на автомагистрала „Тракия” в посока Пловдив"}
{"url": "http://www.focus-news.net/news/2018/09/29/2572672/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонт. От Агенция „Пътна инфраструктура“ съобщиха за  Радио „Фокус“ – Велико Търново , че дейностите трябва да приключат до края на октомври. Трафикът в района се пропуска последователно в двете посоки от регулировчици. Условията за пътуване в областта са нормални. Времето е предимно слънчево, а пътните настилките сухи. Движението по главните и второстепенни пътища в региона е интензивно.  \r\nОграничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, поради ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Полицейски служители следят за правилното осъществяване на движението в областта. Патрули са разположени на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават шофьорите все пак да карат внимателно. \r\nЛуиза ТРАНЧЕВА", "date": "2018.09.29", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/09/29/2572667/komisiyata-za-finansov-nadzor-shte-iziska-dopalnitelna-informatsiya-ot-kiparskiya-zastrahovatelen-nadzor-po-sluchaya-s-olimpik.html", "text": "Комисията за финансов надзор ще изиска допълнителна информация от кипърския застрахователен надзор по случая с фалиралото дружество „Олимпик“. Това става ясно от решенията на комисията, взети на заседанието ѝ в петък, предаде  БНР . Причината е искане за извършване на определени преводи и плащания от банковата сметка на застрахователния клон в България.  \r\nВ края на месец август кипърският застрахователен надзор поиска от българския клон на „Олимпик“ да плати дължими суми за своите служители, социални осигуровки и ползвани правни услуги. От съобщението за взето решение на Комисията за финансов надзор обаче не става ясно за какви преводи и плащания на българския клон на кипърския застраховател става дума, а единствено, че българският регулатор има нужда от допълнителна информация. \r\nПрез август над 200 000 българи останаха без задължителната застраховка „Гражданска отговорност“ заради фалита на кипърското застрахователни дружество. Щетите за българските водачи са над 9 млн. лева. \r\nМеждувременно с друго свое писмо до Кипър, от Комисията са изискали допълнителна информация и за намерението на инвестиционния посредник „Ur Trade Fix Ltd” да се регистрира в България. Той е лицензиран в Кипър. От Българския надзор припомнят, че той няма право да извършва дейност в България, докато не получи разрешение това.", "date": "2018.09.29", "title": "Комисията за финансов надзор ще изиска допълнителна информация от кипърския застрахователен надзор по случая с „Олимпик“"}
{"url": "http://www.focus-news.net/news/2018/09/29/2572663/tass-es-prizova-belgrad-i-prishtina-da-deystvat-sdarzhano-sled-izostryaneto-na-situatsiyata-v-kosovo.html", "text": "Европейският съюз призова Белград и Прищина да действат спокойно и сдържано след изострянето на ситуацията в Косово, заяви пред журналисти в Брюксел представител на външнополитическата служба на Евросъюза, предава  ТАСС . \r\n„Разчитаме, че всички участници в събитията ще действат спокойно и сдържано. Приемаме ситуацията крайно сериозно и поддържаме контакт с всички страни“, заяви той. \r\nПо-рано беше съобщено, че президентът на Сърбия Александър Вучич е привел въоръжените сили на страната в пълна бойна готовност във връзка със ситуацията в Северно Косово, където прищински спецчасти са били разположени в близост до язовира Газивода.  Йонислав Дочев", "date": "2018.09.29", "title": "ТАСС: ЕС призова Белград и Прищина да действат сдържано след изострянето на ситуацията в Косово"}
{"url": "http://www.focus-news.net/news/2018/09/29/2572674/blagoevgrad-s-normalna-intenzivnost-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "С нормална интензивност е движението по главен път Е-79 и автомагистрала „Струма“ в Благоевградска област. Това каза за  Радио „Фокус“-Пирин  дежурният служител в Областно пътно управление-Благоевград. Повишена е опасността от падащи камъни в района на Кресненското дефиле и прохода Предел. Необходимо е шофьорите да се преминават с повишено внимание на главен път Е-79 в участъка от Благоевград до пътен възел Брежани от км 364+000 до км 380+000, тъй като движението се извършва в една лента, поради частични ремонтни дейности. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2018.09.29", "title": "Благоевград: С нормална интензивност е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/09/29/2572673/borislav-dichev-istorik-prez-lyatoto-na-1918-godina-veche-e-yasno-za-vsichki-che-germaniya-ne-mozhe-da-specheli-voynata.html", "text": "През лятото на 1918 година вече е ясно за всички, че Германия не може да спечели войната. Това каза за  Радио „Фокус“-Пирин  историкът Борислав Дичев по повод 100-годишнината от излизането на България от Първата световна война. „Нейната офанзива на запад се проваля. Тя среща и 1 300 000 американски войници, които вече са прехвърлени в Западна Европа. Засилва се антивоенната агитация, която добива особено големи размери. Може да се каже, че една от основните причини за това се корени в състоянието на духа на българската армия. Многобройни са случаите на бунтове и неподчинение. Провалят се планирани операции. Българското командване се отказва от тях, понеже не може да разчита на настъпателния дух на войниците“, коментира той.  \r\nБорислав Дичев посочи, че в крайна сметка през лятото на 1918 година стават очевидни признаците за готвено голямо съглашенско настъпление на македонския фронт. По думите му разузнавателният бюлетин на щаба на действащата армия посочва най-вероятната посока на направлението на съглашенския удар – срещу участъка на Добро поле, заеман от Втора пехотна Тракийска дивизия и Трета пехотна Балканска дивизия. Историкът подчерта, че посоките са известни, но армията, която прикрива това направление – XI Съюзна армия, чиито части са предимно български, е под командването на германски генерал - Куно Анрнт фон Щойбен, който уверява българското командване, че са взети всички мерки за париране на предстоящия евентуален противников удар.  \r\n„В действителност обаче се оказва, че на направлението на главния удар, тоест - от 23 км, Съглашението съсредоточава 6 сръбски дивизии, 2 френски дивизии. Планирано е пробивът да се извърши от двете френски дивизии, а сръбските дивизии влизат, за да преследват евентуално отстъпващите български войски, което всъщност се получава. На решаващия участък от пробива имаме срещу 420 оръдия и минохвъргачки на противника – 48 български оръдия и 42 минохвъргачки“, допълни Борислав Дичев. Според него, за да се стигне до този неуспех, от решаващо значение е и моралното състояние на войските ни. \r\nНатали СТЕФАНОВА", "date": "2018.09.29", "title": "Борислав Дичев, историк: През лятото на 1918 година вече е ясно за всички, че Германия не може да спечели войната"}
{"url": "http://www.focus-news.net/news/2018/09/29/2572666/zam-ministar-irena-georgieva-nad-2-mlrd-evro-sa-prihodite-ot-mezhdunaroden-turizam-u-nas-ot-yanuari-do-yuni-2018-g.html", "text": "Над 2 млрд. евро са приходите от международен туризъм у нас от януари до юни 2018 г. Това каза заместник-министърът на туризма Ирена Георгиева по време на церемонията по раздаването на Български туристически награди за 2018 г., предаде репортер на  Агенция „Фокус“ . \r\nГеоргиева поздрави организаторите на събитието и посочи, че през 2018 г. Министерството на туризма също ще връчи своите награди за трети път. „България очевидно има огромен потенциал в туризма и за това свидетелства фактът, че сформира 13% от БВП на страната. По данни на НСИ за първите 8 месеца на 2018 г. близо 7 млн. чуждестранни туристи избраха България като туристическа дестинация, което прави ръст от 6% в сравнение с миналата година. За периода януари – юни 8,5 млн. са реализираните нощувки, а приходите са над 559 млн. лв.“, каза още Георгиева и посочи, че над 2 млрд. евро са приходите от международен туризъм у нас. „И основна роля за това имат българските хотели. Над 169 хил. души са заетите в областта на туризма за 2017 г., като това изиграва огромно значение за младежката безработица“, посочи още зам.-министърът. „Ние като администрация активно изпълняваме контролните си функции, за да гарантираме точно и качествено изпълнение на отговорностите и задълженията на работещите в сектора. И това е пътят, за да докажем, че българската туристическа индустрия е добро място за инвестиции“, обясни Георгиева. \r\nЦветилена СИМЕОНОВА", "date": "2018.09.29", "title": "Зам.-министър Ирена Георгиева: Над 2 млрд. евро са приходите от международен туризъм у нас от януари до юни 2018 г."}
{"url": "http://www.focus-news.net/news/2018/09/29/2572676/pazardzhik-intenziven-e-trafikat-po-patya-varvara-velingrad.html", "text": "Интензивен е трафикът по пътя Варвара – Велинград, предаде репортер на  Радио „Фокус” – Пазарджик . В съботния ден е увеличен потокът от автомобили към курортния град. По отсечката се движат голям брой микробуси и автобуси. В началото на дефилето е поставено светлинно табло, което предупреждава шофьорите за опасност от падащи камъни. Освен по пътя Варвара-Велинград, такава опасност има също по още две направления в частта на Родопите в Пазарджишка област – по пътя Пещера – Батак – Широка поляна и по пътя Белово – Юндола. \r\nВаня НИКОЛОВА", "date": "2018.09.29", "title": "Пазарджик: Интензивен е трафикът по пътя Варвара – Велинград"}
{"url": "http://www.focus-news.net/news/2018/09/29/2572675/pregled-na-mezhdunarodnite-novini-do-18-chasa-agentsiya-fokus.html", "text": "Средиземноморска буря с тропически характеристики удари югозападната част на Пелопонес, донасяйки ветрове от 90 километра в час, поройни дъждове и разбиващи се вълни в иначе спокойните крайморски общини като Метони, Финикунда, Корони и по-на север към административния град Каламата, предава електронното издание на гръцкия вестник  Kathimerini . \r\nОчаква се циклонът \"Зорбас\" да засегне островите в Йонийско море, докато прекосява останалата част от Пелопонос в течение на деня, преди да удари източните части на страната и до донесе дъжд и силни ветрове над Евбея, Атика и Спорадийските острови. \r\nВълните може да достигнат до височина от девет метра в района на остров Китира, предупреждават властите. \r\nБурята, която някои нарекоха „Зорбас“, се очаква след това да се насочи към Егейско море, удряйки Цикладските острови и Крит. \r\nМетеоролозите от Гръцката национална обсерватория заявиха, че бурята е по-слаба в събота, отколкото е било очаквано в петък, но предупредиха че условията въпреки това ще бъдат сурови. \r\nВластите от гражданската защита съветват жителите и посетителите на районите, които са по пътя на бурята, да не шофират в лоши метеорологични условия и да не участват в ненужни дейности на открито. Те издадоха предупреждения и срещу плаване, а също така забраниха на всички фериботи и други кораби да напускат пристанищата на Атика. \r\n***  Президентът на Турция Реджеп Тайип Ердоган се е срещнал с канцлера на Германия Ангела Меркел по време на работна закуска, в която са били обсъдени двустранните и международни въпроси, предава електронното издание на турския вестник  Daily Sabah . \r\nЕрдоган е бил придружен от своя министър на финансите и зет Берат Албайрак, външният министър Мевлют Чавушоглу, както и министърът на технологиите и индустрията Мустафа Варанк. \r\nТова е втората среща между Ердоган и Меркел по време на тридневната държавна визита на турския президент в Германия. \r\nВ петък двамата проведоха по-голяма среща между турски и германски министри и официални лица. \r\nСлед официалните си срещи в Берлин, Ердоган ще замине за федералния щат Северен Рейн-Вестфалия, в който има голямо турско население. \r\nВ Кьолн турският държавен глава се очаква да присъства на церемонията по откриването на централната джамия в града. \r\n***  Йордания отрече съобщението, направено от сирийските власти, че граничният пункт „Насиб“ между двете държави е бил отворен, заяви говорител на йорданското правителство в изявление, предава  Reuters . \r\n„Граничният контролно-пропусквателен пункт Джабер Насиб е все още затворен. Не е бил отварян за движение на стоки и пътници“, се казва в изявлението, направено от говорителя Джумана Гонаймат. \r\n***  Министърът на външните работи на Великобритания Джереми Хънт твърди, че Русия е заинтересована от това преговорите между Лондон и Брюксел за Брекзит да се провалят. Тези предположения дипломатът изказа в интервю за британския вестник „The Times“, отбелязвайки, че подобен подход би оправдал съществуващите съмнения, че Москва има намерения да дестабилизира световния ред, предава  ТАСС . \r\n„Руснаците подкрепят всичко, които разбива установения ред. Това е причината да подкрепят не само Брекзит, но и провала на преговорите за него. Те биха харесали всичко, което разбива Западната коалиция“, твърди Хънт. \r\nВъншният министър, който пое поста през юли, след оставката на предишния министър Борис Джонсън, вярва, че Русия се движи в грешната посока. „Не мисля, че тя (Русия) е толкова зле, колкото беше през 70-те и 80-те години, но трябва да си признаем, че тя се движи в грешната посока и че Русия по своята същност е доста опортюнистична страна“, смята той. „Те (руснаците) чакат каквато и да е възможност, за да се опитат и да променят световния ред и го правят в една съвършено недопустима форма“. \r\n„Демокрацията отстъпва. По време на Студената война ние нямахме никакви съмнения по отношение на правотата на нашата система в сравнение с неправотата, която се случваше отвъд Желязната завеса. Сега виждате, че и във Великобритания, и в Америка, и в Европа хората не са съвсем убедени, колко правилна е тяхната система. Социалните мрежи могат да бъдат сила, която да помага на демокрацията, но в настоящия момент наблюдаваме негативни и дестабилизиращи последствия от тях“, посочи дипломатът. \r\n***  Гърция е ударена от средиземноморския циклон „Зорбас“, със силни ветрове, които удариха много региони в страната, предава електронното издание на гръцкия вестник  Protothema . \r\nГръцката служба за гражданска защита е в повишена готовност, тъй като освен циклонът, пожарите в Кефалония също принудиха властите да евакуират районите. \r\nПриродният феномен понастоящем преминава през Южен Пелопонес и засегна региона на Месения, като се очаква да удари региона на Атика с пълна сила по-късно през деня. Огромни вълни се разбиват в пристанището на град Месения, докато ветровете се очаква да достигнат до 10-та степен по скалата на Бофорт. Много райони останаха без ток, а лодките са били изтеглени на сушата. Има и паднали камъни по пътищата, като крайбрежният път на Метони е пострадал най-много. \r\nСпоред последните анализи на метеорологичната служба на Националната обсерватория на Атина, ударът на средиземноморският циклон, в сравнение с очакваните прогнози в петък, ще бъде по-мек, както по отношение на скоростта на ветровете, така и по отношение на вълните. \r\nСилните ветрове, достигащи до 100 километра в час, принудиха фериботите да останат в пристанищата си, прекъсвайки връзката на гръцките острови с главната територия. Ветровете са изкоренили и дървета, прекъсвайки електрически кабели в северните покрайнини на Атина. Пожарната служба е получила повече от 500 обаждания за премахване на останки. \r\n***  Екипи на специалната полиция на Косово са били разположени около язовира Газивода в северната част на Косово, съобщава базираното в Прищина албанско електронно издание  Gazeta Express , позовавайки се на свои източници. \r\nЕдин от тях е казал пред изданието, че полицейските сили са били разположени в Центъра за екология и развитие на спорта, който се намира близо до язовира. Предполага се, че около 60 полицейски служители се намират на мястото. \r\nРегионът е населен предимно със сърби и е крайно спорен, тъй като Сърбия има претенции към язовира, чийто водоизточник се намира на нейна територия, припомня Gazeta Express. \r\n***  Президентът на Сърбия Александър Вучич е издал заповед за привеждане на Въоръжените сили на страната в пълна бойна готовност заради действията на косовските специални сили, съобщава сръбската държавна агенция „Tanjug“, позовавайки се на администрацията на Вучич, предава  РИА Новости . \r\n„Заповедта беше предадена на началника на Генералния щаб на сръбската армия“, се казва в информацията на „Tanjug“. \r\nВ пълна бойна готовност са приведени и всички специални подразделения на министерството на вътрешните работи. \r\nПо-рано беше съобщено, че около 60 души от специалната полиция на Косово са били разположени до язовира Газивода, в Центъра за екология и развитие на спорта. \r\n***  Всички места за гласуване в наказателно-поправителните институции са били отворени в 07:00 часа и гласуването ще продължи до 19:00 часа. Отворени са и изборните секции в дипломатическите и консулските представителства в чужбина и до този момент гласуването протича без проблеми, обяви по време на пресконференция говорителят на Държавната избирателна комисия на Македония (ДИК) Люпка Гугучевска, предава  Македонската информационна агенция (МИА) . \r\n„В своите домове правото си на глас ще упражнят 1 859 гласоподаватели. До ДИК бяха подадени десетки жалби от гласоподаватели, които са подали молби като болни и лица в неравностойно положение до общинските избирателни комисии, но молбите им не са били приети. От тях, ДИК прие осем и отхвърли две жалби“, поясни Гугучевска. \r\nДо този момент до ДИК са подадени и две жалби за защита на личното избирателно право, които също са били отхвърлени. \r\n„Жалбите са от гласоподаватели, които не са били записани в извадките от Избирателния списък и са отхвърлени, защото на единия гласоподавател е отменено местоживеенето от МВР, а другият не е имал важни документи за лична идентификация“, добави говорителката на ДИК. \r\nВ 19:30 часа местно време ще има нова пресконференция на ДИК, уточни тя. \r\n***  Хиляди косовски граждани излязоха на улиците в Прищина, за да протестират срещу предложенията на президента на Косово Хашим Тачи за корекция на границата със Сърбия. Протестът се организира от опозиционната партия „Самоопределение“, предава базираното в Прищина албанско електронно издание  Gazeta Express . \r\nКъм протеста се присъединяват хиляди граждани от цялата страна, които се събраха в Прищина. Протестът е насочен срещу плановете на Тачи, който предложи „корекция на границата“, но опозицията подозира, че той е готов да даде северната част на Косово в замяна на оставането на власт. \r\n***  Хиляди души излязоха на протести за и против независимостта на Каталуния, блокирайки части от центъра на Барселона в събота, два дена преди годишнината на референдума за независимост, проведен на 1 октомври 2017 година, предава  Reuters . \r\nГрупи, подкрепящи независимостта на региона, са прекарали нощта в палаткови лагери, за да предотвратят демонстрация в подкрепа на полицията, която беше разположена в Каталуния по време на миналогодишния провален опит за отцепване от Испания. \r\nДвама души са били арестувани по време на сбивания между сепаратистки демонстранти и полицията, в които протестиращите са хвърлили боя срещу жандармерията, която ги е разделила от отсрещната юнионистка демонстрация. \r\nВ рамките на няколко часа сепаратистки групи, скандиращи „Няма да забравим и няма да простим“ се изправиха срещу юнионистките протестиращи, които скандираха „Да живее Испания“ преди уикенда, който се очаква да е изпълнен с демонстрации, които ще отбележат миналогодишния референдум. \r\n***  Средиземноморският циклон „Зорбас“ навлезе още повече в териториална Гърция, донасяйки поройни дъждове и силни ветрове над Атина, както и централната и североизточната част на Пелопонес и Евбея, след като изтръгна дървета и обърна риболовни лодки и яхти край брега на Южен Пелопонес, съобщава електронното издание на гръцкия вестник  Kathimerini . \r\nРайонът, който е бил ударен най-тежко, е Месения, югоизточно от полуостров Пелопонес, а бреговият административен център Каламата и крайбрежните села като Метони и Финикунда са били наводнени от вълните. \r\nРегионът на Лакония също е изпитал сходни проблеми, в частност в градовете Ступа, Гитио и Агиос Николаос. \r\nВ Централен и Северен Пелопонес, междувременно, властите са затворили редица пътища, след като са били наводнени от дъждовете. \r\nПодобни мерки са били предприети и в Атика, със затварянето на бившата национална магистрала в Западна Атика, близо до крайбрежния град Мандра, където през изминалата година наводнения отнеха живота на 23 души. \r\nИзточна Атика също е в повишена готовност, тъй като властите за гражданска защита се опасяват от възможността от разпространяване на наводненията, по-конкретно в Мати, който беше опустошен от смъртоносните пожари през юли, които отнеха живота на близо 100 души. \r\nОчаква се циклонът да продължи на изток, удряйки островите в Егейско море. \r\n***  Европейският съюз призова Белград и Прищина да действат спокойно и сдържано след изострянето на ситуацията в Косово, заяви пред журналисти в Брюксел представител на външнополитическата служба на Евросъюза, предава  ТАСС . \r\n„Разчитаме, че всички участници в събитията ще действат спокойно и сдържано. Приемаме ситуацията крайно сериозно и поддържаме контакт с всички страни“, заяви той. \r\nПо-рано беше съобщено, че президентът на Сърбия Александър Вучич е привел въоръжените сили на страната в пълна бойна готовност във връзка със ситуацията в Северно Косово, където прищински спецчасти са били разположени в близост до язовира Газивода. \r\n***", "date": "2018.09.29", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/29/2572669/kmetat-na-sofiya-yordanka-fandakova-za-parvite-8-mesetsa-rastat-na-chuzhdestranni-turisti-v-sofiya-e-nad-6-spryamo-minalata-godina.html", "text": "За първите 8 месеца ръстът на чуждестранни туристи в София е над 6% спрямо миналата година света. Това каза кметът на София Йорданка Фандъкова по време на церемонията по раздаването на Български туристически награди за 2018 г., предаде репортер на  Агенция „Фокус“ . \r\n„Надявам се тези награди да се превърнат в традиция, защото хората, заети в туризма, трябва да бъдат мотивирани да работят още по-активно. Всички, които сме в тази зала, пътуваме и в Европа, и по света, и спокойно можем да кажем, че туристическата база в България по нищо не отстъпва. За поредна година почивах по нашето Черноморие и съм убедена, че няма по-хубаво от него“, каза Фандъкова. Тя посочи, че когато става дума за туризъм в България, все още има места, на които се използва репликата „ден година храни“. „Надявам се да я забравим и да направим така, че през цялата година да имаме туристи. За мен като кмет туризма и IT сектора са най-екологичния бизнес, затова мисля, че има условия за тяхното развитие“, каза още кметът на София и посочи, че в града не спират да се строят нови хотели. „За първите 8 месеца ръстът на чуждестранни туристи в София е над 6% спрямо миналата година. Над 1 млн. чуждестранни туристи посреща столицата и това се дължи на усилията, които правим за историческото наследство“, обясни Фандъкова. \r\nЦветилена СИМЕОНОВА", "date": "2018.09.29", "title": "Кметът на София Йорданка Фандъкова: За първите 8 месеца ръстът на чуждестранни туристи в София е над 6% спрямо миналата година"}
{"url": "http://www.focus-news.net/news/2018/09/29/2572677/burgas-mokri-sa-patnite-nastilki-pochti-v-tsyalata-oblast.html", "text": "Мокри са пътните настилки почти в цялата Бургаска област. Това съобщи за  Радио „Фокус“ – Бургас  дежурният в Областно пътно управление - Бургас. Необщофимо е шофьорите да се движат с повишено внимание в района на град Карнобат, където са въведени ограничения поради извършване на ремонтни дейности на пътните платна, както и в участъка при обхода на Ахелой, където движението се осъществява в едната лента до 1 октомври поради изпълнение на строително-монтажни работи. Там скоростта на движение се ограничава на 40 км/ч. \r\nС нормална интензивност е движението в областния център в края на съботния ден. Спокойно се придвижват моторните превозни средства в централна градска част. По-натоварен е трафикът в района на кръговото кръстовище „Трапезица“ и при УМБАЛ-Бургас. Интензивно е движението и по някои участъци от ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nМария ГЕОРГИЕВА", "date": "2018.09.29", "title": "Бургас: Мокри са пътните настилки почти в цялата област"}
{"url": "http://www.focus-news.net/news/2018/09/29/2572678/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\nВ парка „Заимов” за трета поредна година ще се проведе „Национален Фермерски Фестивал”. \r\n*** \r\nОт 19.00 часа в зала „България“ ще се проведе концерт на Софийската филхармония и оркестъра на грaд Нинбо (Китай). \r\n*** \r\nОт 20.00 часа в Sofia Live Club ще се състои първия клубен концерт на BG VINTAGE. \r\n*** \r\nОт 12.00 часа на поляната пред мандрата в село Мало Бучино ще се проведе ежегодния Празник на сламата.  \r\n*** \r\nОт 10.00 часа от спортната зала „Тритоник скрийм ще тръгне велоразходката, посветена на Световния ден на туризма. \r\n*** \r\nОт 10.00 часа на пл. „Саранск“ ще се проведе заключителния етап и закриването на „Дефиле на духовите оркестри и мажоретни състави“. \r\n*** \r\nОт 9.30 часа от поляната с вишката над Аладжа манастир ще стартира четвърто издание на „Зелен маратон“ – благотворително състезание за всички почитатели на планинското колоездене и горското бягане във Варна.  \r\n*** \r\nС водосвет след светата литургия в храм  „Св. Атанасий''  след 10.00 часа ще бъде открита новата учебна година за неделното училище и школите по изкуства. \r\n***  \r\nОт 18.30 часа в  МДТ „К .Кисимов“  ще се проведе гала концерт и награждаване на призьорите в „Сребърна Янтра“. \r\n***  \r\nВ  Регионална библиотека „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nОт 19.00 часа ще започне концерт-спектакъл  на студентският ансамбъл към ЮЗУ „Неофит Рилски“, с който ще бъде закрито тазгодишното издание на Международния фолклорен фестивал „Фолклорни пътеки“ в село Брезница.  \r\n*** \r\nОт 11.00 часа в Държавен куклен театър „Дора Габе“ ще се състои Кукления спектакъл „Приказка за Ох“. \r\n*** \r\nОт 9.00 часа от паркинга на общинския драматичен театър Туристическо дружество „Осогово” организира велосипеден поход до Босилеград. \r\n*** \r\nОт 9.30 часа в спортната зала на СКТМ „Родопи“ в Момчилград ще се проведе Национален турнир по тенис на маса „Млад олимпиец“ за купата на България. \r\n*** \r\nОт 10.00 часа на Младежкия център край Гребната база продължава фестивалът на спорта и изкуствата. \r\n*** \r\nОт 17.30 часа в парк Ружа\" ще се състои концерт на смесен хор при храм \"Свети Възнесение Господне\" с диригент Дорис Хофман, част от фестивала \"Музика в парка\". \r\n*** \r\nОт 13.00 часа, на улица „Александър Божинов“ ще се проведе церемония „първа копка”, с която ще стартират ремонтните дейности свързани с реконструкция и рехабилитация на вътрешно-преносната мрежа на улиците: “Александър Божинов”, “Тинтява”, “Пирин”, “Искър”, “Киряк Цанков”, комплекс “Химик” и цялото протежение на ул. “Черни връх” в града.   \r\n*** \r\nОт 18.00 часа на пл. „Алеко“ ще бъде закрит празникът „Свищовски лозници“.   \r\n*** \r\nОт 11.00 часа Куклен театър – Сливен ще зарадва своите малки и големи приятели с най –новия си спектакъл „Бяла приказка“.   \r\n*** \r\nОт 17.00 часа в смолянския храм „Покров Богородичен“ ще бъде отслужена  празнична Вечерня с Петохлебие по повод храмовия празник, който ще бъде отбелязан на 1 октомври.  \r\n*** \r\nОт 8.00 часа от паркинга на Болница „Тракия“ ще тръгне поход по повод Световния ден на ходенето.  \r\n*** \r\nОт 10.00 часа в спортна зала „Иван Вазов“ ще се проведе Турнир по тенис на маса, част от програмата Деня на Стара Загора.  \r\n*** \r\nОт 11.00 часа в Кукления театър ще бъде представена постановката „Котаракът в чизми“ по Шарл Перо. \r\n*** \r\nОт 11.00 часа в парк „Артилерийски“ (при лошо време Младежки дом) ще се проведе „В сърцето на Тракия“ - национален фолклорен танцов фестивал на любителски формации.            \r\n*** \r\nОт 17.00 часа на площада в кв. „Железник“ ще се състои „Стара Загора – град на мечтите“ –  празник по повод Деня на възрастните хора.                     \r\n***   \r\nВ село Острец ще се проведе VIII Фестивал за народно творчество „Сребърни пафти“.   \r\n*** \r\nОт 10.00 часа в парка между сградите на Общината и библиотеката ще се проведе кулинарна – изложба базар, част от програмата на Карнавала на плодородието. \r\n*** \r\nОт 13.00 часа в залата на РУ-Шумен директорът на ОДМВР-Шумен ст. комисар Ялчън Расим и Владимир Колев, прокурор от Районна прокуратура – Шумен ще предоставят информация за разкрити и задържани извършители на телефонни измами.", "date": "2018.09.29", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2018/09/29/2572679/reuters-vanshniyat-ministar-na-siriya-zayavi-pred-oon-che-stranata-mu-e-gotova-da-prieme-obratno-bezhantsite-si.html", "text": "Министърът на външните работи на Сирия Уалид Ал Муалем заяви, пред Общото събрание на ООН, че страната му е готова за доброволното завръщане на бежанците, които напуснаха по време на седемгодишния конфликт, предава  Reuters . \r\n„Приветстваме всякаква помощ за възстановяване от онези страни, които не бяха част от агресията върху Сирия“, заяви той. „Страните, които предлагат условна помощ или продължават да подкрепят тероризма, не са нито поканени, нито желани за помощ“.  Йонислав Дочев", "date": "2018.09.29", "title": "Reuters: Външният министър на Сирия заяви пред ООН, че страната му е готова да приеме обратно бежанците си"}
{"url": "http://www.focus-news.net/news/2018/09/29/2572662/kathimerini-tsiklonat-zorbas-udari-atina-s-poroyni-dazhdove-i-silni-vetrove.html", "text": "Средиземноморският циклон „Зорбас“ навлезе още повече в териториална Гърция, донасяйки поройни дъждове и силни ветрове над Атина, както и централната и североизточната част на Пелопонес и Евбея, след като изтръгна дървета и обърна риболовни лодки и яхти край брега на Южен Пелопонес, съобщава електронното издание на гръцкия вестник  Kathimerini . \r\nРайонът, който е бил ударен най-тежко, е Месения, югоизточно от полуостров Пелопонес, а бреговият административен център Каламата и крайбрежните села като Метони и Финикунда са били наводнени от вълните. \r\nРегионът на Лакония също е изпитал сходни проблеми, в частност в градовете Ступа, Гитио и Агиос Николаос. \r\nВ Централен и Северен Пелопонес, междувременно, властите са затворили редица пътища, след като са били наводнени от дъждовете. \r\nПодобни мерки са били предприети и в Атика, със затварянето на бившата национална магистрала в Западна Атика, близо до крайбрежния град Мандра, където през изминалата година наводнения отнеха живота на 23 души. \r\nИзточна Атика също е в повишена готовност, тъй като властите за гражданска защита се опасяват от възможността от разпространяване на наводненията, по-конкретно в Мати, който беше опустошен от смъртоносните пожари през юли, които отнеха живота на близо 100 души. \r\nОчаква се циклонът да продължи на изток, удряйки островите в Егейско море.  Йонислав Дочев", "date": "2018.09.29", "title": "Kathimerini: Циклонът „Зорбас“ удари Атина с поройни дъждове и силни ветрове"}
{"url": "http://www.focus-news.net/news/2018/09/29/2572697/blagoevgrad-91-priemni-semeystva-sa-registrirani-v-regionalna-direktsiya-sotsialno-podpomagane-do-kraya-na-avgust.html", "text": "91 приемни семейства са регистрирани в Регионална дирекция „Социално подпомагане“-Благоевград до края на август. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Тя посочи, че вече няма доброволни семейства и всички са професионални, като в тях са настанени 71 деца. Тя добави, че за месец август здравно осигурени са 4 763 лица, от които социално слаби с право на социално подпомагане са 2 385, 2 317 са получили целева помощ за отопление, а 61 полагат грижи за член от семейството със загубена работоспособност над 90% с чужда помощ. „По Националната програма „Асистенти на хора с увреждания“ броят на подадените заявления-декларации е 207, от които 34 са отказани, а 173 са одобрени. Към момента в програмата са включени 140 лица, от тях като лични асистенти на лица – 128, на деца – 3, на деца по изключение – 1 и като помощник-възпитатели – 8“, каза още експертът. \r\nНатали СТЕФАНОВА", "date": "2018.09.29", "title": "Благоевград: 91 приемни семейства са регистрирани в Регионална дирекция „Социално подпомагане“ до края на август"}
{"url": "http://www.focus-news.net/news/2018/09/29/2572699/pleven-lovtsi-blokiraha-feribota-nikopol-turnu-magurele.html", "text": "Започна груповият лов на диви прасета в страната. Заради огнищата на африканска чума по свинете в Румъния, са въведени ограничения за лова по поречието на река Дунав. Ловци от общините Никопол, Белене и Гулянци отново блокираха достъпа до ферибота Никопол - Турну Мъгуреле при Никопол в знак на протест срещу заповедта на земеделския министър, която забранява груповия лов на дива свиня в 5-километрова зона по поречието на Дунав, предаде  БНТ . \r\n1200 ловци не излязоха днес на лов в Плевенско. Част от тях имат право да ловуват, защото са извън буферната зона, но са солидарни с колегите си, чиято територия попада в забраната. Протестиращите настояха за среща със земеделския министър, за да чуят аргументите му за забраната, която ловците определят като нелогична. Блокадата на ловците продължи до 13.00 часа.", "date": "2018.09.29", "title": "Плевен: Ловци блокираха ферибота Никопол - Турну Мъгуреле"}
{"url": "http://www.focus-news.net/news/2018/09/29/2572700/veliko-tarnovo-s-polet-na-55-galaba-simvolizirashti-55-godishnina-na-vissheto-uchebno-zavedenie-otkrivat-novata-akademichna-godina-vav-vtu.html", "text": "Министърът на образованието и науката Красимир Вълчев ще бъде почетен гост на откриването на новата академична година във Великотърновския университет „Св. Св. Кирил и Методий“. Това съобщиха от пресцентъра на  висшето учебно заведение . На 1 октомври от 11.00 часа пред паметника на светите равноапостоли братята Кирил и Методий ще се състои  тържествената церемония, която ще започне с приветствие от ректора проф. д-р Христо Бонджолов. \r\n„За първи път“ – слово за приноса на Великотърновския университет през изминалите 55 години за развитието на българското образование ще изнесе проф. д.н. Вихрен Бузов, зам.-ректор по управление на качеството и акредитацията. \r\nАкцент на тържеството е студентската клетва, написана от  поета и драматург Радко Радков, кавалер на френската култура и двукратен носител на Наполеоновата награда  Солензара, специално за първокурсниците на Великотърновския университет през 2004 година. 55 гълъба ще полетят в небето над Великотърновския университет по случай 55-ата годишнина от неговото основаване с посланието за здраве, високи академични и лични успехи и още хиляди нови студенти. \r\nОткриването на академичната година ще бъде уважено от кмета на община Велико Търново, областния управител, председателя на Великотърновския общински съвет, народни представители, делегация от Тверския държавен университет, Руска федерация, ръководители на държавни и неправителствени институци, възпитаници и приятели на Великотърновския университет. \r\n3180 са записаните първокурсници във Великотърновския университет за учебната 2017/2018 година в различните степени на обучение – бакалавър и магистър след средно образование – държавна поръчка и платено обучение, професионален бакалавър – държавна поръчка, магистърски програми след завършено висше образование – държавна поръчка и  платено обучение и докторанти.", "date": "2018.09.29", "title": "Велико Търново: С полет на 55 гълъба, символизиращи 55-годишнина на висшето учебно заведение, откриват новата академична година във ВТУ"}
{"url": "http://www.focus-news.net/news/2018/09/29/2572701/sport-roma-pobedi-latsio-s-31-v-rimskoto-derbi.html", "text": "Рома победи Лацио с 3:1 в римското дерби от седмия кръг на италианската Серия \"А\". Успехът качи Рома на пето място в класирането преди останалите мачове от кръга. Тимът на Ди Франческо има 11 точки, с една по-малко от Лацио, който е четвърти. Лидер е Ювентус с 18 (също с мач по-малко).", "date": "2018.09.29", "title": "Спорт: Рома победи Лацио с 3:1 в римското дерби"}
{"url": "http://www.focus-news.net/news/2018/09/29/2572702/nimh-zhalt-kod-za-silen-vyatar-i-obilni-valezhi-e-obyaven-za-11-oblasti-v-stranata-za-30-septemvri.html", "text": "Жълт код за силен вятър и обилни валежи е обявен за 11 области в страната за 30 септември. Това сочи справка в сайта на  Националния институт по метеорология и хидрология (НИМХ) . Жълт код за обилни валежи е обявен в областите Пазарджик, Пловдив, Стара Загора и Сливен. В южните райони на тези области очакваните количества дъжд са до 25 л/кв.м. В областите Смолян, Кърджали, Ямбол и Бургас е в сила жълт код за обилни валежи и силен вятър. Очакваните количества дъжд там са между 20 и 35 л/кв. м., а в отделни райони от тези области количествата дъжд ще достигнат и до 50 л/кв. м. Ще има и временни усилвания на вятъра като в Бургас-море поривите ще достигат до 18-20 м/с, а вълнението на морето до 3-4 бала, за което е в сила жълт код за силно вълнение. Жълт код за силен вятър е обявен в областите Варна и Добрич. В крайбрежните части на тези области ще духа силен североизточен вятър със скорост 14-19 м/с. Поривите на вятъра в морето ще достигат до 18-20 м/с. В сила е и предупреждение за силно вълнение на морето, което ще достигне 3-4 бала.", "date": "2018.09.29", "title": "НИМХ: Жълт код за силен вятър и обилни валежи е обявен за 11 области в страната за 30 септември"}
{"url": "http://www.focus-news.net/news/2018/09/29/2572705/", "text": "Централните банки на някои европейски държави ще създадат специални канали за разплащане с Иран, предава  Anadolu Agency . \r\nИранският външен министър съобщи в петък, че централните банки на някои европейски страни са се договорили да създадат специални финансови канали за облекчаване на търговията с Иран. Министърът на външните работи Мохамад Джавад Зариф заяви, че седем национални централни банки са се съгласили да създадат специален механизъм и похвалиха усилията на Франция, Германия, Русия, Великобритания и ЕС. \r\n\"Следващата стъпка е европейските централни банки да модернизират механизма до корпоративна структура\", каза Зариф. \r\nГоворейки по държавната телевизия, иранският външен министър заяви, че установяването на механизма ще отнеме време, но че Иран ще завърши бързо своя дял. Зариф цитира ръководителят на външната политика на ЕС Федерика Могерини като заяви, че каналите ще бъдат използвани не само за търговия с Иран, но и с други бизнес партньори на Техеран. Каналите имат за цел да заобикалят едностранните санкции на САЩ срещу Иран.  Юлиян Марков", "date": "2018.09.29", "title": "АА: Централните банки на някои европейски държави ще създадат специални канали за разплащане с Иран"}
{"url": "http://www.focus-news.net/news/2018/09/29/2572704/mvr-11-dushi-sa-zadarzhani-predi-i-sled-futbolnata-sreshta-mezhdu-otborite-na-tsska-sofiya-i-levski.html", "text": "В резултат на предприетите от СДВР мерки, футболната среща между отборите на „ЦСКА-София“ и „Левски” премина без нарушения на обществения ред. Това съобщиха от пресцентъра на  МВР . С оглед засилен контрол, ръководството на СДВР създаде необходимата организация и предприе превантивни действия.  \r\nВ района на Националния стадион „Васил  Левски“ бяха изградени контролно-пропускателни пунктове. При извършените от служителите на СДВР проверки преди началото на мача, бяха задържани общо 11 души. Трима от тях са заловени с наркотици, двама носели забранени предмети и вещи /пиротехника, нож и маска/, трима  - без документи за самоличност и един, опитал се да влезе въпреки наложена забрана. Последните двама са задържани след края на футболната среща, защото са възпламенили пиротехнически изделия при придвижването си към стадиона. На всички задържани ще бъдат наложени глоби и забрани по Закона за опазване на обществения ред при провеждане на спортни мероприятия. На стадиона не са допуснати да влязат и 19 зрители във видимо нетрезво състояние.  \r\nФеновете напуснаха стадиона без инциденти. Към момента няма нарушения на обществения ред по улиците в района и в посоките на изтегляне на привържениците на двата отбора.", "date": "2018.09.29", "title": "МВР: 11 души са задържани преди и след футболната среща между отборите на „ЦСКА-София“ и „Левски”"}
{"url": "http://www.focus-news.net/news/2018/09/29/2572706/patnichka-e-postradala-pri-katastrofa-na-avtobus-na-gradskiya-transport-na-izhoda-na-ruse-za-sofiya.html", "text": "Автобус на градския транспорт с 14 пътници катастрофира на изхода на Русе за София, предаде  БНТ . Ранена е една жена, която е настанена в болницата със счупени крайници. Водачът спрял автобуса, за да направи обратен завой, но се усъмнил, че има повреда и слязъл да провери какво се случва. В този момент автобусът потеглил и се забил с пътниците в близкото дере. Пробата за алкохол на 31-годишния шофьор е отрицателна. Предстои изясняване на причините, довели до инцидента.", "date": "2018.09.29", "title": "Пътничка е пострадала при катастрофа на автобус на градския транспорт на изхода на Русе за София"}
{"url": "http://www.focus-news.net/news/2018/09/29/2572680/veliko-tarnovo-kmetat-na-svishtov-gencho-genchev-otkri-obnovenata-baza-na-shkolata-po-izkustvata-v-grada.html", "text": "По време на празника „Свищовски лозници“ кметът на Свищов Генчо Генчев не забрави и най-малките творци на града. На официална церемония, той откри обновената база на Школата по изкуствата, към Първо българско народно читалище „Еленка и Кирил Д. Аврамови – 1856“, като подчерта, че помещенията на Школата не са ремонтирани от създаването ѝ преди 30 години, съобщиха от пресцентъра на  Общината . „Радвам се, че точно на празниците на града откриваме за пореден път нещо ново и нещо толкова хубаво, което правим за децата на нашия град. Удовлетворен съм от постигнатото, то не беше никак малко, но ние си поставихме целта Школата да бъде направена както трябва. Мисля, че се получи нещо наистина красиво, което ще радва както децата, така и техните ръководители работещи тук“, каза още Генчев. Той изрази надежда обновената и приятна обстановка да привлече още повече деца, които да се развиват и благодарение на своите преподаватели да изявяват творческите си заложби. Градоначалникът пожела още, пколата да пребъде в годините и да създава таланти, които да прославят Свищов, и България. \r\nНа откриването присъства председателят на читалищното настоятелство на Първо българско народно читалище „Еленка и Кирил Д. Аврамови – 1856“ Пламен Александров, който благодари на кмета и общинското ръководство за това, което правят за Читалището и подкрепата, която то получава. Той допълни, че жестът към Школата по изкуства наистина е голям и се надява загрижеността, която Общината доказва към културните институции, да продължи и занапред. \r\nВ празничния ден Школата по изкуства получи компютърна конфигурация, като подарък и от Стопанска академия „Д. А. Ценов“, който беше поднесен от зам.-ректорът проф. д-р Георги Иванов. Той подчерта, че за него радостта от празника е двойна, тъй като е и зам.-председател на читалищното настоятелство. След официалната част, родителите и гостите се насладиха на приятна изненада, поднесена от децата в балетната школа, и на музикалните изпълнения на Боряна Петкова и Ангел Колев.", "date": "2018.09.29", "title": "Велико Търново: Кметът на Свищов Генчо Генчев откри обновената база на Школата по изкуствата в града"}
{"url": "http://www.focus-news.net/news/2018/09/29/2572703/gazeta-express-hashim-tachi-poseti-vodoema-gazivoda-v-severno-kosovo.html", "text": "Хашим Тачи посети водоема Газивода в Северно Косово, пише албанското издание, базирано в Косово  Gazeta Express . \r\nКосовският президент Хашим Тачи посети в събота водоема Газивода в северната част на Косово. Той е бил  придружен от ръководителя на Агенцията за разузнаване в Косово (КИА) Шпенд  Маджуни, директорът на полицията в Косово Рашит Калай и министърът на финансите Бедри Хамза. \r\nОфициално службата на президента обяви, че Тачи днес в 14:00 ще се обърне към силите за сигурност на Косово (КСФ) в техните части близо до Прищина. Но онлайн медиите публикуват снимки, показващи, че Тачи посещава езерото Газивода. По-рано бе съобщено, че полицията е изпратила специалните си части на север. Косовската полиция не коментира засиленото си присъствие или посещението на Тачи. В началото на септември сръбският президент Александър Вучич посети Косово и изнесе реч там. Язовирът, който посети Вучич, също е източник на противоречия. Част от изкуственото езеро Газивода, което доставя вода на някои градове в Косово, включително части от Прищина, се намира в Сърбия, където се намира  източникът на водата. Белград и Прищина не мога да постигнат съгласие кой трябва да контролира езерото, по-голямата част от което се намира в Северно Косово, населено основно от сърби.  Юлиян Марков", "date": "2018.09.29", "title": "Gazeta express: Хашим Тачи посети водоема Газивода в Северно Косово"}
{"url": "http://www.focus-news.net/news/2018/09/29/2572698/ria-novosti-broyat-na-zaginalite-v-indoneziya-dostigna-do-420-dushi.html", "text": "Броят на жертвите в Индонезия, след земетресението от 7.5 по Рихтер и последвалото го цунами, ударило град Палу, достигна до 420 души, съобщава местния телевизионен канал „Kompas“, цитирайки председателя на Националната служба за справяне с последствията от стихийни бедствия, предава  РИА Новости . \r\nДосегашната информация беше за 384 загинали и 540 пострадали. \r\nПредседателят на службата уточни, че става въпрос за жертвите единствено в град Палу. Жертвите в другите засегнати райони все още не са преброени, посочва телевизионният канал.  Йонислав Дочев", "date": "2018.09.29", "title": "РИА Новости: Броят на загиналите в Индонезия достигна до 420 души"}
{"url": "http://www.focus-news.net/news/2018/09/29/2572707/rekordnite-712-kilograma-heroin-sa-zadarzhani-na-gkpp-kapitan-andreevo-obzor.html", "text": "Рекордните 712 килограма хероин на стойност над 46 млн. лв. бяха задържани на граничния пункт „Капитан Андреево”. Това е най-голямата пратка хероин, която изобщо е задържана в България досега. Наркотикът е открит в два ТИР-а, превозващи строителни материали от Иран за Австрия. Пратката е заловена в два поредни дни в камиони, пътуващи по един и същи маршрут, с 10 часа разлика. И в двата ТИР-а дрогата е била скрита по идентичен начин -  опакован и поставен между самите плоскости, които са били плътно слепени една до друга. \r\nПлоскостите са били групирани в палети. Така рентгенът би дал индикации, но трудно би засякъл дрогата. Камионите били подложени на проверка по метода анализ на риска. В единия ТИР са намерени 347 кг хероин, а в другия - 365 кг хероин. \r\nЛипсват данни за наркоканал, съобщиха разследващите. Двамата шофьори иранци са задържани за 72 часа. Предстои Окръжната прокуратура в Хасково да поиска постоянна мярка за неотклонение „задържане под стража“. За пренасяне на хероин или изобщо наркотици в особено големи размери, какъвто е случаят, законът предвижда затвор от 15 до 20 години. \r\n„Най-вероятно става въпрос за транзитен превоз на наркотичното вещество. Определено България има сериозни постижения в борбата против наркотрафика, България винаги географски е стояла на един от пътищата на трафика на наркотици така, че е съвсем нормално, когато полагаме усилия да задържаме и големи количества“, така вътрешният министър Младен Маринов коментира случая.", "date": "2018.09.29", "title": "Рекордните 712 килограма хероин са задържани на ГКПП „Капитан Андреево“ (ОБЗОР)"}
{"url": "http://www.focus-news.net/news/2018/09/29/2572709/kathimerini-mazh-e-zaginal-pri-svada-v-migrantski-lager-blizo-do-atina.html", "text": "Мъж е загинал при свада в мигрантски лагер близо до Атина, пише електронното издание на гръцкия вестник  Kathimerini \r\nСкандал в мигрантския лагер в Малакаса, северно от Атина, доведе до смъртта на един човек и раняването на седем други. \r\nМъжът, убит при жестоки спорове в центъра за обработка на мигранти на север от Атина, е идентифициран като 31-годишен сирийски гражданин. \r\nПолицейски източници потвърдиха, че човекът е починал от тежки наранявания на главата, вероятно претърпени по време на скандал, според твърденията между съперничещи групи от сирийски и афганистански жители в лагера. \r\nНе се потвърждават  съобщения за втори загинал, но от полицията съобщиха, че седем души са били ранени при инцидента, вместо осем, както се съобщаваше първоначално и се лекуват в болница в центъра на Атина. \r\nНе е ясно какво предизвика свадата, въпреки че насилието в лагери на мигранти, където ресурсите са оскъдни, а условията лоши  не са редки, пише изданието.  Юлиян Марков", "date": "2018.09.29", "title": "Kathimerini: Мъж е загинал при свада в мигрантски лагер близо до Атина"}
{"url": "http://www.focus-news.net/news/2018/09/29/2572710/gabrovo-gripnite-shtamove-michigan-singapur-kolorado-i-puket-ochakvat-zdravnite-spetsialisti-prez-esenno-zimniya-period.html", "text": "Да си поставим ваксина против грип апелират от Регионалната здравна инспекция в Габрово. От там припомнят чрез  Радио „Фокус“ – Велико Търново , че най-тежката и честа инфекция през есенно-зимния период, е именно грипът. Той се причинява от от вирус – Influenza virus, с два типа – А и В. Според Световната здравна организация през предстоящия зимен сезон се очакват четири грипни щама: „Мичиган“, „Сингапур“, „Колорадо“ и „Пукет“. Грипът е силно заразен. Разпространява се чрез пръски при кихане и кашляне. Протича с обща отпадналост, висока температура, втрисане, главоболие, болки в ставите, кашлица, хрема. За разлика от другите остри респираторни заболявания засяга целия организъм и може да доведе до усложнения, най-често пневмония. Лечението се провежда в домашни условия с витамини и медикаменти облекчаващи симптомите. Важно значение има и приемът на достатъчно количество течности – вода, плодови сокове, чай. По преценка на лекар може да се приемат и антивирусни препарати, но засега ваксинирането си остава най-ефективният метод за предпазване от грипна инфекция. Основният начин за превенция е противогрипната ваксина. Тя съдържа убити грипни вируси и се поставя всяка година, преди настъпването на зимния период. Имунитетът се развива за около две седмици. Препоръчителна е за рискови групи, в които влизат хора над 60 години, болни от хронични белодробни и сърдечни заболявания, диабет, хора с потиснат имунитет. Имунизационният кабинет при РЗИ–Габрово предлага поставяне на противогрипна ваксина, само с ваксина закупена от аптечната мрежа. При извършване на имунизацията  се заплаща такса от  2.00 лв. Имунизационният кабинет в РЗИ-Габрово се намира на адрес: Габрово, ул. „Райчо Каролев“ № 2, етаж 2, стая 205. Ще бъде отворен всеки работен ден от 01 октомври 2018 г. от 10.00 до 12.00  и от 15.00 до 16.00 часа. \r\nОт РЗИ – Габрово припомнят, че противогрипната ваксина се поставя веднага след закупуването. При невъзможност за непосредствено поставяне след закупуване, се съхранява в хладилни условия при температура от +2 С0 до +8 С0. Ваксина за която има съмнение, че не е съхранявана правилно, няма да бъде поставена. \r\nЛуиза ТРАНЧЕВА", "date": "2018.09.29", "title": "Габрово: Грипните щамове „Мичиган“, „Сингапур“, „Колорадо“ и „Пукет“ очакват здравните специалисти през есенно-зимния период"}
{"url": "http://www.focus-news.net/news/2018/09/29/2572713/trima-siriytsi-sa-zadarzhani-sled-strelba-s-gazov-pistolet-v-tsentara-na-sofiya.html", "text": "Сириец откри стрелба с газов пистолет в центъра на града, предаде  БНР . Инцидентът е станал малко след 20 ч. пред телефонната палата. Няма данни за пострадали хора. \r\nМъжът е бил в лек автомобил заедно с още двама негови сънародници и две момичета. Пред полицаите той е обяснил, че е стрелял във въздуха заради хора, които са го дразнели, преминавайки покрай автомобила. Установено е, че сириецът е стрелял седем пъти. \r\nКъм момента полицията изяснява дали в случая има замесени футболни фенове. Тримата сирийци са задържани. Полицейското присъствие в района е засилено.", "date": "2018.09.29", "title": "Трима сирийци са задържани след стрелба с газов пистолет в центъра на София"}
{"url": "http://www.focus-news.net/news/2018/09/29/2572712/bsp-s-treti-vot-na-nedoverie-kam-kabineta-borisov-3-tozi-pat-na-tema-zdraveopazvane-obzor.html", "text": "БСП ще иска вот на недоверие към кабинета „Борисов“ 3 на тема „Здравеопазване“. Това решение бе взето по време на редовно заседание на Националния съвет на БСП заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри. „Това не е здравна реформа, а здравен геноцид“, заяви лидерът на БСП Корнелия Нинова. Това ще бъде третият вот към кабинета „Борисов“ 3, който БСП внася, след като през януари тази година вотът на недоверие на тема „Корупция“ не успя да мине, а в края на юни правителството преодоля и втория вот на недоверие, поискан от опозицията, на тема „Сигурност“. ПГ на „БСП за България“ разполага със 79 народни представители, чиито подписи са достатъчни за внасянето на мотивите и проекторешението за вот на недоверие в деловодството на парламента.  \r\nЗаседанието на Националния съвет на БСП бе закрито за медиите и започна с кворум от 109 души. В своя доклад към Пленума за актуалната политическа обстановка  лидерът на БСП Корнелия Нинова   заяви, че от петък има нова ситуация. По думите ѝ ДПС са „убили с един куршум два заека“, а именно ГЕРБ и „Обединени патриоти“. Тя обърна внимание, че управляващите не са могли да съберат необходимото мнозинство и подчерта, че БСП няма да крепи кворума в Народното събрание, за да съществува правителството на Бойко Борисов. Според нея управляващите са изправени пред заплахата парламентът да бъде блокиран и правителството да падне и да загубят топлите си местенца и пари. „ГЕРБ се предадоха на ДПС и изпълниха условието им - да оттеглят Закона за местното управление. Вчера условието беше този закон. А следващите условия? С този ход ДПС изтриха Патриотите от политическата карта“, коментира новата ситуация Корнелия Нинова. Пред журналисти темата за новата политическа обстановка коментира и  заместник-председателят на ПГ на „БСП за България“ Крум Зарков . По думите му от  петък политическатa обстановка е качествено нова. Той също изрази мнение, че животът в парламента изцяло зависи от ДПС. Зарков заяви, че БСП ще обикаля страната до края на годината, за да оформи своята „Визия за България“ и отчете, че през последния месец са се провели над 150 срещи по нея. Представянето на проектодокумента из страната също бе тема на Пленума на БСП. Доклад изнесе заместник-председателят на БСП Кирил Добрев. Дневният ред на Националния съвет включваше още отчет за дейността на парламентарната група на „БСП за България” през четвъртата сесия на 44-ото Народно събрание и законодателни приоритети през петата сесия. От него стана ясно, че в този период ПГ на „БСП за България“ е внесла проект за Закон за личната помощ, промени в Гражданския процесуален кодекс, в Закона за отговорността на държавата и общините за вреди. Отчетът на групата сочи още, че през четвъртата сесия от народните представители на БСП са зададени 321 въпроса, 124 от които са получили устен отговор и 197 с писмен отговор. Пленумът направи промени в Националния предизборен щаб и учреди национална награда на Националния съвет на БСП и парламентарната група на „БСП за България” и на УС на Съюза на българските писатели за литература на името на Христо Смирненски. \r\nПо време на днешното заседание беше представена и визията за телевизията на БСП - „Българска свободна телевизия“, след като през изминалата седмица в СЕМ бяха внесени необходимите документи за получаване на регистрация. По думите на лидера на БСП Корнелия Нинова телевизията ще има за цел да отговори на нуждата от свобода за изразяване на мнения, от обективна и достоверна информация. По думите ѝ акцент в програмната схема ще бъдат емисиите новини, публицистичните предавания и разследващата журналистика. Важните политически събития, ще бъдат излъчвани на живо.  \r\nВажен акцент в програмата на телевизията ще бъдат предаванията, посветени на местната власт, както и на живота на хората в малките населени места - техните проблеми, но и примерите за успешност. За по-младото поколение ще има отделен модул. \r\nНамеренията са Българска свободна телевизия да стартира до края на годината.Телевизията ще се разпространява по кабел и сателит.  \r\nДеница КИТАНОВА", "date": "2018.09.29", "title": "БСП с трети вот на недоверие към кабинета „Борисов“ 3 - този път на тема „Здравеопазване“ (ОБЗОР)"}
{"url": "http://www.focus-news.net/news/2018/09/29/2572708/afp-politsiyata-se-sblaska-s-katalunski-separatisti-v-barselona-po-vreme-na-dva-protivopolozhni-mitinga.html", "text": "Полицията се сблъска с каталунски сепаратисти в Барселона по време на два противоположни митинга, предава  AFP . \r\nДвайсет и четири души бяха ранени и двама бяха задържани в събота по време на митинг - и контра демонстрация - в Барселона от полицията, която отдаде почит на колегите, разгърнати, за да предотвратят референдума за независимост на Каталуния през 2017 година. \r\nСепаратистите, възмутени от полицейския митинг, също организираха протести, като градските власти изчислиха, че около 3 000 души са участвали в демонстрацията на полицията и 6 000 в контрапротеста. \r\nСблъсъци избухнаха между участници в двата протеста, а полицията също атакува сепаратистите няколко пъти, след като се опитаха да прекосят защитен кордон и да хвърлят блажна боя и други предмети. \r\nДвама души бяха арестувани, съобщи каталонската полиция и 24 души бяха ранени, според медицинските служби. \r\n\"Разбира се, ние искаме да подкрепим нашите колеги, които изпълниха задължението си миналата година, за да защитят закона\", каза Даниел, 31-годишен полицай от Балеарските острови. \r\n\"Протестът е да настояваме за правата си и го правим в Барселона, защото е голям европейски град ... Ние не дойдохме тук, за да провокираме\", добави той.  Юлиян Марков", "date": "2018.09.29", "title": "AFP: Полицията се сблъска с каталунски сепаратисти в Барселона по време на два противоположни митинга"}
{"url": "http://www.focus-news.net/news/2018/09/29/2572714/pazardzhik-baseynova-direktsiya-plovdiv-e-izvarshila-115-proverki-na-nahodishta-na-mineralna-voda-v-oblastta.html", "text": "Басейнова дирекция-Пловдив осъществява контрол по спазване условията по издадени разрешителни за водовземане от минерална вода от находищата „Велинград-Чепино“, „Велинград-Лъджене и „Белово“, както и спазването на задълженията на общините съгласно заповедите, с които са им предоставени тези находищата. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция „Изпочнобеломорски район“. Тя отбеляза, че от началото на годината са извършени 115 проверки в резултат, на което са съставени 6 броя Актове за установяване на административни нарушения. „Пет от тях са на титуляри на разрешителни за водовземане на минерална вода от находище „Варвара” това е за неизпълнение условия в издадените им разрешителни“, коментира Кънева. Та допълни, че Басейнова дирекция „Източнобеломорски район“ има изнесено работно място в Пазарджик където работи екип от трима експерти с богат опит. \r\nВаня НИКОЛОВА", "date": "2018.09.29", "title": "Пазарджик: Басейнова дирекция-Пловдив е извършила 115 проверки на находища на минерална вода в областта"}
{"url": "http://www.focus-news.net/news/2018/09/29/2572718/pazardzhik-v-dobro-sastoyanie-sa-mineralnite-vodoiztochnitsi-v-oblastta.html", "text": "Към 2018г. находищата на минерални вода, изключителна държавна собственост, попадащи в област Пазарджик са „Баня“- община Панагюрище; „Белово“ – това е община Белово, „Брацигово“ - община Брацигово; „Варвара“ – община Септември; „Драгиново“- община Велинград, с. Драгиново; „Стрелча” общ. Стрелча и трите находища във Велинград – „Каменица“, „Лъджене“ и „Чепино“. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция – Пловдив. Тя обясни, че пет от находища на минерални води: „Баня”, „Брацигово”, „Велинград-Каменица”, „Драгиново”, „Стрелча” са предадени за безвъзмездно управление и ползване на общините. „За находище „Варвара” е издадена заповед на министъра на околната среда и водите за предаване на общ. Септември, за стопанисване и управление. Поради обжалване на заповедта, процедурата не е приключила към момента. Басейнова дирекция „Източнобеломорски район“ /БДДИБР/ стопанисва находищата „Белово”, „Велинград-Лъджене”, „Велинград-Чепино”, които имат общо 33 съоръжения“, допълни Кънева. По думите и, най-големи по експлоатационни ресурси и инвестиционен интерес са находища „Велинград-Лъджене”, „Велинград-Чепино”. \r\nВаня НИКОЛОВА", "date": "2018.09.29", "title": "Пазарджик: В добро състояние са минералните водоизточници в областта"}
{"url": "http://www.focus-news.net/news/2018/09/29/2572717/prof-hristo-kozhuharov-katedra-po-psihiatriya-varna-tryabva-natsionalen-registar-na-litsata-s-obshtestvenoopasno-povedenie.html", "text": "Вместо национален регистър на психичноболните у нас трябва да има по-скоро единна база данни за лицата с общественоопасно поведение. Това коментира в интервю за  Радио „Фокус“ – Варна  ръководителят на Катедрата по психиатрия и клинична психология към Медицинския университет в града и началник на специализирана Клиника в УМБАЛ „Св. Марина“, проф. Христо Кожухаров. Специалистът коментира, че в новия регистър трябва да се вписват лица с агресивно или автоагресивно поведение, както и такива, които са правили опит да сложат край на живота си. Той даде за пример случаи като този на млад мъж, който наскоро стреля по полицай в столицата. Проф. Кожухаров уточни, че след създаването на такава регистрация е желателно базата данни да не се ползва от лекарите, чиято професия е хуманна и има за цел да помага на хората. Според него регистърът трябва да се води от правозащитните органи и МВР. „Естествено в него е желателно да има нива на достъп, за да няма възможности за злоупотреба с информация. Напълно съм съгласен, че трябва да има единен национален регистър, но той трябва да е само за хора с противообществени прояви, които психичното им състояние може да продиктува. Тези хора след това трябва да бъдат стимулирани да търсят помощ, а ако това не се случи да бъдат принуждавани“, обясни още проф. Кожухаров. \r\nДиана СТОЕВА", "date": "2018.09.29", "title": "Проф. Христо Кожухаров, Катедра по психиатрия – Варна: Трябва национален регистър на лицата с общественоопасно поведение"}
{"url": "http://www.focus-news.net/news/2018/09/29/2572711/cnngr-tsiklonat-zorbas-prichini-seriozni-problemi-v-yuzhnata-chast-na-poluostrov-pelopones.html", "text": "Циклонът „Зорбас“ причини сериозни проблеми в южната част на полуостров Пелопонес, съобщава гръцката редакция на телевизионния канал  CNN . \r\nСредиземноморския циклон Зорбас предизвика бурни ветрове и силни валежи, като първите проблеми започнаха в южната част на  Пелопонес и особено в префектурите на Месиния и Лакония. Там огромни вълни причиняват бедствия в крайбрежните райони, както пише  meteo.gr .  Дори в Атика има силни валежи, но за момента не са наблюдавани сериозни проблеми - с изключение на прекъсванията на електрозахранването в Палини, Зубери и Артемида. Както смятат метеоролозите, не е изключено интензивните метеорологични явления да продължат няколко часа. Ограниченията за пътуване в засегнатите райони остават в сила. Силните бури затрудняват движението, особено където има залети пътни платна.  Юлиян Марков", "date": "2018.09.29", "title": "CNN.gr: Циклонът „Зорбас“ причини сериозни проблеми в южната част на полуостров Пелопонес"}
{"url": "http://www.focus-news.net/news/2018/09/29/2572716/nad-2-mlrd-evro-sa-prihodite-ot-mezhdunaroden-turizam-u-nas-ot-yanuari-do-yuni-2018-g-obzor.html", "text": "Над 2 млрд. евро са приходите от международен туризъм у нас от януари до юни 2018 г. Това съобщи заместник-министърът на туризма Ирена Георгиева по време на церемонията по раздаването на Български туристически награди за 2018 г. Георгиева заяви, че България има огромен потенциал в туризма и за това свидетелства фактът, че той сформира 13% от БВП на страната. По данни на НСИ за първите 8 месеца на 2018 г. близо 7 млн. чуждестранни туристи избраха България като туристическа дестинация, което прави ръст от 6% в сравнение с миналата година. За периода януари – юни са реализирани 8,5 млн. нощувки, а приходите са над 559 млн. лв. \r\nЗам.-министърът отбеляза, че над 169 хил. души са заетите в областта на туризма за 2017 г., като това изиграва огромно значение за младежката безработица. „Ние като администрация активно изпълняваме контролните си функции, за да гарантираме точно и качествено изпълнение на отговорностите и задълженията на работещите в сектора. И това е пътят, за да докажем, че българската туристическа индустрия е добро място за инвестиции“, обясни Георгиева. \r\nКметът на София Йорданка Фандъкова обяви, че за първите 8 месеца ръстът на чуждестранни туристи в София е над 6% спрямо миналата година света. По думите ѝ туристическата база в България по нищо не отстъпва на тази в други страни от Европа и света. „Над 1 млн. чуждестранни туристи посреща столицата и това се дължи на усилията, които правим за историческото наследство“, обясни Фандъкова. Зам.-кметът на столицата доц. Тодор Чобанов заяви, че природата на България е красива, но София продава – тя е интересна, вълнуваща. Той съобщи, че се работим за създаване на гама от туристически продукти на китайски език, тъй като китайският турист е един от най-желаните туристи в София, а и много от тях идват в столицата.  \r\nЧетири хотела бяха отличени с призове от първото издание на Български туристически награди 2018. Наградата за хотелска верига на годината получи Бояна Шарлопова за хотелите от веригата на „Шарлопови груп“. На „Спа Хотел Белчин Гардън“ бе присъден приз за най-добър зелен хотел. Признанието за крайбрежен хотел номер 1 получи хотел „Блу Бей“ в Слънчев бряг. А наградата за най-добър еко хотел отиде при хотел „Кемпински Гранд Арена Банско“. \r\nВръчени бяха и специални отличия - приз за дестинация на годината получи град Кюстендил, отличие за най-добра туристическа агенция получи „Ели Травел Итернешънъл“, а за хотелиер на годината беше обявен Йордан Кованджиев. \r\nКметът на Кюстендил Петър Паунов заяви, че призът за най-добра туристическа дестинация показва, че Кюстендил е на опашката на най-модерните градове. „Благодарим, че са оценени нашите усилия. Радвам се, че можем да бъдем забелязани стъпка по стъпка, а не яростно, запазвайки традициите на добрата балнеология“, каза още Паунов. \r\nЦветилена СИМЕОНОВА", "date": "2018.09.29", "title": "Над 2 млрд. евро са приходите от международен туризъм у нас от януари до юни 2018 г. (ОБЗОР)"}
{"url": "http://www.focus-news.net/news/2018/09/29/2572720/ivaylo-mirchev-op-turizam-prez-zimata-osnovnoto-neshto-koeto-obshtina-asenovgrad-predlaga-na-turistite-e-kulturno-istoricheskiyat-i-poklonnicheskiyat-turizam.html", "text": "През зимата основното нещо, което Община Асеновград предлага на туристите, е културно-историческият и поклонническият туризъм, каза за  Радио „Фокус“-Пловдив  Ивайло Мирчев, експерт в Общинско предприятие (ОП) „Туризъм“. Туристическите обекти, които могат да се посетят през зимния период, са Асеновата крепост и Бачковският манастир, които работят постоянно през годината. „Всички желаещи да посетят Асеновград, могат да го направят без да се притесняват за инфраструктура и за достъп до обектите. Освен това Асеновград е притегателен център за всички любители на хубавото вино. Няколкото винарски изби ще предлагат дегустационни турове, така че всеки е добре дошъл да се запознае с тази кулинарна гордост на жителите на Асеновград- хубавата храна и хубавото червено вино-мавруд“, каза още Мирчев. По думите му туристите, които са посетили Асеновград , са постоянна величина като бройка, която всяка година с малко, но вдига своите проценти. „За нас, като Община, не можем да не отбележим християнските празници, които изключително много ни помагат в това тук да се фокусират изключително голям брой туристи, а това са литийните шествия в Бачковския манастир, самият манастирски празник на Голяма Богородица на 15 август, 14 септември- Кръстовден, когато празник има манастирът на Кръстова гора, целият фестивален календар в Средните Родопи, к.к. Пампорово, който е едно  гостоприемство в четири сезона и неслучайно това е слоганът на това прекрасно място, така че ние сме много облагодетелствани от местоположението си  и трафикът на туристи е константна величина“, добави още Мирчев. По думите му не може да се говори  за драстично увеличение или намаление на притока на туристи. „Асеновград е класически пример за това как се движим общо взето с националната рамка. Когато има увеличение  в национален мащаб, то се усеща при нас. Когато има лек спад, то се усеща и при нас. Нямаме локални фактори, които да влияят върху тази карта и смело може да се каже, че ще завършим годината с лек прираст на туристите спрямо миналата година“, каза още експертът. \r\nМария РУСЕВА", "date": "2018.09.29", "title": "Ивайло Мирчев, ОП „Туризъм“: През зимата основното нещо, което Община Асеновград предлага на туристите, е културно-историческият и поклонническият туризъм"}
{"url": "http://www.focus-news.net/news/2018/09/29/2572722/blagoevgrad-2-063-zayavleniya-deklaratsii-za-ednokratna-pomosht-za-parvoklasnitsi-sa-podadeni-do-kraya-na-avgust-v-regionalna-direktsiya-sotsialno-podpomagane.html", "text": "2 063 заявления-декларации за еднократна помощ за първокласници са подадени до края на август в Регионална дирекция „Социално подпомагане“. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. По думите й от тях са отпуснати помощи на 1 923 случая, а са отказани 70 заявления. Тя допълни, че има и заявления, които са в процес на обработка. Михова допълни, че крайният срок за подаване на заявленията е до 15 октомври. Размерът на помощта е 250 лева. Експертът добави, че са отпуснати месечни помощи за дете с трайни увреждания за 769 случая в общ размер на 460 315 лв. Тя каза още, че целева помощ за безплатно пътуване са получили 157 многодетни майки в общ размер на  7 521 лв. \r\nНатали СТЕФАНОВА", "date": "2018.09.29", "title": "Благоевград: 2 063 заявления-декларации за еднократна помощ за първокласници са подадени до края на август в Регионална дирекция „Социално подпомагане“"}
{"url": "http://www.focus-news.net/news/2018/09/29/2572724/mvr-petima-sa-otvedeni-v-politsiyata-zaradi-strelbata-v-rayona-na-telefonnata-palata-v-sofiya.html", "text": "Петима са отведени в полицията заради стрелбата в района на Телефонната палата в София. Това съобщиха от пресцентъра на МВР. Сигналът е постъпил малко след 20.00 часа. Няма пострадали. Столични полицаи са реагирали веднага на сигнал за изстрели във въздуха, произведени в района на Телефонната палата. Установен и задържан е мъжът,  който е стрелял с газов пистолет. Още двама мъже и две жени, които били в компанията му, са отведени в полицията за изясняване на обстоятелствата и съпричастността им към случая. Действията по разследването продължават.", "date": "2018.09.29", "title": "МВР: Петима са отведени в полицията заради стрелбата в района на Телефонната палата в София"}
{"url": "http://www.focus-news.net/news/2018/09/29/2572719/tass-broyat-na-zaginalite-v-rezultat-na-moshtnoto-zemetresenie-v-indoneziya-i-posledvaloto-go-tsunami-mozhe-da-dostigne-hilyadi.html", "text": "Броят на загиналите в резултат на мощното земетресение в Индонезия и последвалото го цунами може да достигне хиляди, съобщи вицепрезидентът на Индонезия Юсуф Калла на заседание на извънредния щаб по провеждане на спасителната операция, оглавен от него, предава  TACC . \r\nСпоред него \"няма връзка с някои райони, така че общият брой на жертвите може да бъде няколко хиляди.\" По-конкретно става дума  за района на Дунгала, където има най-малко 300 хиляди души и където се намира епицентърът на земетресението. Според последните данни само в град Палу броят на жертвите се приближава до 400, като повече от 540 души са ранени, други 29 са в неизвестност. \r\nСпоред новинарския портал \"Детик\" президентът на страната Джоко Видодо ще пристигне в град Палу (административен център на провинция Централен Сулавеси) в неделя. \r\nПървите трусове с магнитуд от 7,4 бяха регистрирани в петък. Официалният представител на Националната агенция за превенция на катастрофите Сутопо Нугрохо съобщи, че първият ден е имало над 130 вторични труса, някои с магнитуд  5,2. В резултат на земетресението е възникнала  вълна цунами, височината на която достигна два метра.  Юлиян Марков", "date": "2018.09.29", "title": "ТАСС: Броят на загиналите в резултат на мощното земетресение в Индонезия и последвалото го цунами може да достигне хиляди"}
{"url": "http://www.focus-news.net/news/2018/09/29/2572727/futbol-chelsi-i-livarpul-zavarshiha-naravno-11.html", "text": "Футбол: Челси прекъсна серията от шест поредни победи на Ливърпул във Висшата лига, завършвайки 1:1 на \"Стамфорд Бридж\". Попадението, което спаси Ливърпул от загуба отбеляза Даниел Стъридж минута преди края. За Челси Еден Азар бе открил в 25-ата минута. След това равенство Висшата лига има нов лидер. Манчестър Сити вече се изравни по точки с Ливърпул, като двата тима имат по 19, но отборът от Манчестър е с по-добра голова разлика. Челси е плътно зад тях със 17 точки на трето място.", "date": "2018.09.29", "title": "Футбол: Челси и Ливърпул завършиха наравно 1:1"}
{"url": "http://www.focus-news.net/news/2018/09/29/2572726/aleksandar-vuchich-kosovskite-vlasti-izvarshiha-provokatsiya-v-severno-kosovo.html", "text": "Косовските власти извършиха провокация в Северно Косово в нарушение на редица международни споразумения, заяви сръбският президент Александър Вучич, цитиран от  TACC . \r\nСпециалните сили на Прищина, извършиха провокация в северната част на Косово, като нарушиха редица международни споразумения в събота. Това бе заявено в събота в специална реч на сръбския президент Александър Вучич. \r\n\"Те са влезли в северната част на Косово, без разрешение и в противоречие на споразуменията от Брюксел. Те са се опитали да покажат, че за тях  тези споразумения не са задължителни, както и че те имат подкрепата на своите западни съюзници. Те са нарушили чл. 1, точка 9 от споразуменията Брюксел, защото сърбите не са били уведомени, нарушили са члена за свобода на движение нарушили са  резолюция 1244 на Съвета за сигурност на ООН, както и  военно-техническото съглашение\", - каза Вучич. \r\nСпоред него, във въпросната операция взели участие 110-130 души, включително офицери от специалните части, които са окупирали района около язовира \"Газивода\", арестувани са четирима души. Според президента на Сърбия, в операцията са взели участие  най-малко 12 снайперисти, 90 въоръжени полицаи, като много други са били в режим на готовност. \r\nПо-рано в събота няколко десетки  служители на косовските специални сили нахлуха на територията, обитавана от сърбите на северната част на провинцията, което е забранено от международни договори. Специалните сили са заели позиции около язовира  \"Газивода\", поели са  контрола над ВЕЦ \"Газивода\" и  са нахлули в Центъра за екология и развитие в село Зубин Поток. Във връзка с това, президентът на Сърбия приведе в пълна бойна готовност полицията и въоръжените и специалните сили и протестира пред генералният секретар на НАТО Йенс Столтенберг.  Юлиян Марков", "date": "2018.09.29", "title": "Александър Вучич: Косовските власти извършиха провокация в Северно Косово"}
{"url": "http://www.focus-news.net/news/2018/09/29/2572696/anadolu-agency-redzhep-tayip-erdogan-pristigna-v-kyoln.html", "text": "Президентът на Турция Реджеп Тайип Ердоган пристигна в западния германски град Кьолн, след като приключи с официалните си разговори в Берлин, предава  Anadolu Agency . \r\nПрезидентът и първата дама Емине Ердоган са били посрещнати от Армин Лашет, премиерът на федералната провинция Северен Рейн-Вестфалия, както и от други висшестоящи официални лица на летището в Кьолн. \r\nЕрдоган има планирани срещи с представители на турската общност и се очаква да присъства на церемония по откриването на централната джамия в Кьолн. \r\nТурският държавен глава се намира в Германия от четвъртък, като събота е последният ден от официалната му държавна визита в страната.  Йонислав Дочев", "date": "2018.09.29", "title": "Anadolu Agency: Реджеп Тайип Ердоган пристигна в Кьолн"}
{"url": "http://www.focus-news.net/news/2018/09/29/2572728/kanal-5-makedoniya-kakvo-se-sluchi-na-gazivoda.html", "text": "Какво се случи на „Газивода“, разказва македонският телевизионен  “Канал 5“ . \r\nНеманя Милованович, служител на Центъра за екология и спорт,  разказа пред сръбските медии какво се случи в близост до хидросистемата \"Газивода\". \r\n„Внезапно нахлуха. Те бутнаха вратата и ни натикаха  в една стая. Провокираха ни, а на всеки наш опит да излезем показваха  оръжията си и ни заплашваха, че ще ни убият. \", каза служителят, който добави, че е бил притеснен, когато гледал въоръжените и маскирани косовски военни от специалните части. \r\n„Открито ни провокираха. Казаха ни, че могат да влязат, когато искат в нашия обект и че няма сила, която може да ги спре. Разположиха се в близката гора с пушки готови да стрелят. Те не позволиха на никого да мине. Мина ми през главата, какво би станало, ако беше изстрелян само един куршум. От това се страхувах. \", разказва Милованович, който заедно с още трима работници беше затворен в съоръжение на хидросистемата\" Газивода\". Акцията беше осъществена от 60 въоръжени лица от косовските специални части, които вързаха и арестуваха четирима сърби., съобщава телевизионният канал.  Юлиян Марков", "date": "2018.09.29", "title": "\"Канал 5“ (Македония): Какво се случи на „Газивода“"}
{"url": "http://www.focus-news.net/news/2018/09/29/2572723/kathimerini-buryata-zorbas-prichini-prolivni-valezhi-v-gartsiya.html", "text": "Бурята „Зорбас“ причини проливни валежи в Гърция, пише електронното издание на гръцкият  Kathimerini . \r\n„Зорбас“ донесе проливни дъждове в южната част на Гърция, като службите за гражданска защита останаха нащрек в голямата част на страната в събота, въпреки че бурята  е загубила сила, когато се е преместила на изток. \r\nВетровете до 90 км/ч са докладвани, докато бурята преминава покрай югозападния край на Пелопонес. След това засегна североизточната част на полуострова и доближи гръцката столица Атина.  \r\nХората са евакуирани от източното пелопонеско село Неа Киос, което е частично наводнено и без електричество. На други места в района на Пелопонес реките преливат и се съобщава за щети. \r\nГръцката противопожарна служба съобщи, че от градове в близост до град Коринт е имало призиви за помощ за спасяване на хора от коли, хванати в капана на наводнени улици, както и за евакуиране на жители от наводнени домове. \r\nМощнaта буря - която се очакваше да донесе проливни дъждове в района Атика в събота, след което да се насочи към островите в Егейско море и по крайбрежието на Турция. Всички фериботни услуги от континенталните пристанища край Атина бяха анулирани. \r\nПолицията каза, че трафикът по главната магистрала между Атина и Пелопонес е затворен на около 54 километра западно от столицата поради наводнения. \r\nПолет от Лондон до югозападния град Каламата бе отклонен за Атина, но закъсненията, свързани с времето, бяха ограничени.  Юлиян Марков \r\n.", "date": "2018.09.29", "title": "Kathimerini: Бурята „Зорбас“ причини проливни валежи в Гърция"}
{"url": "http://www.focus-news.net/news/2018/09/29/2572721/aa-turskiyat-prezident-sravni-islyamska-darzhava-i-kyurdskata-rabotnicheska-partiya-pkk.html", "text": "Турският президент Реджеп Тайип Ердоган сравни „Ислямска държава“ и Кюрдската работническа партия (ПКК) по време на церемонията за откриване на джамия в Кьолн, предава  Anadolu Agency . \r\nТурция не вижда никаква разлика между терористичните групи на „Ислямска държава“ и ПКК, заяви президентът на страната в събота в немския град Кьолн. \r\n\"Смятаме, че те са идентични с диваците, които убиха цивилни граждани на пазара в Берлин, и убийците на ПКК, които преди два месеца са измъчвали 11-месечния Бедиран и майка му\", каза Реджеп Тайип Ердоган на церемонията по откриването на Централната джамия в Кьолн. \r\nЕрдоган също така призова за обща позиция срещу расизма. Той каза, че някои хорасе опитват да поставят под общ знаменател всички мюсюлмани, като ги наричат \"ислямисти\" или \"джихадисти\", с терористичните групировки, от които пострадаха предимно мюсюлманите. \r\nТой каза, че младите хора се опитват да бъдат вкарани в капана на тероризма от групи като \"Ислямска държава\", ПКК и \"Фетулахската терористична организация\" (FETO), а расистките групи, както каза той, игнорират правата на мюсюлманите. \r\n\"Няма да допуснем шепа  симпатизанти на ПКК и FETO да не разбират нашите хора и да навредят на турско-германското приятелство\", добави Ердоган. \r\nВ своята повече от 30-годишна кампания срещу Турция ПКК - изброена като терористична организация от Турция, САЩ и ЕС, е отговорна за смъртта на 40 000 души, включително жени и деца. \r\nЕрдоган описва пътуването си до Германия като \"изключително ползотворно и успешно посещение в критичен период\", добавяйки, че също така то засилва турско-германското приятелство. Президентът заяви, че двете страни трябва да се съсредоточат върху общите интереси и да оставят настрана сблъсъка на идеи.  Юлиян Марков", "date": "2018.09.29", "title": "АА: Турският президент сравни „Ислямска държава“ и Кюрдската работническа партия (ПКК)"}
{"url": "http://www.focus-news.net/news/2018/09/29/2572715/mia-dik-saobshti-danni-za-aktivnostta-prez-dneshniya-den-v-chuzhbina-i-v-drugite-mesta-kadeto-dnes-se-glasuva.html", "text": "Македонската Държавна избирателна  комисия (ДИК )съобщи данни за активността през днешния ден в чужбина и в другите места, където днес се гласува – затвори, болници и по домовете, предава  Македонската информационна агенция (МИА) . \r\nДо 17 часа са гласували 985 македонски граждани в чужбина или 36.56% до 17 часа македонско време (18 часа българско), като в данните не са включени гласуващите в САЩ, Канада и Великобритания (общо пет избирателни секции), където гласуването продължава до 19 часа местно време. \r\nДо 17 часа гласувалите в затворите, където са били отворени 13 секции са общо 1 008, което представлява 64.99% избирателна активност. \r\nСпоред  данните от общинските избирателни комисии по домовете си са гласували 1 520 болни или трудноподвижни лица от записалите се  1 859, но това гласуване все още продължава, докато всички, заявили желание да гласуват успеят да упражнят правото си на глас. \r\nДо този момент в ДИК са постъпили три жалби за защита на личното избирателно право, но и трите са отхвърлени. \r\nДанните от гласуването и избирателната активност към 19 часа местно време ДИК ще обяви в хода на утрешния ден.  Юлиян Марков \r\n.", "date": "2018.09.29", "title": "МИА: ДИК съобщи данни за активността през днешния ден в чужбина и в другите места, където днес се гласува"}
{"url": "http://www.focus-news.net/news/2018/09/29/2572725/reuters-severna-koreya-nyama-da-se-razorazhi-dokato-ne-poluchi-garantsii-ot-sasht.html", "text": "Северна Корея няма да се разоръжи, докато не получи гаранции от САЩ, предава  Reuters . \r\nВъншният министър на Северна Корея Ри Йон-хо каза пред ООН в събота, че продължителните санкции задълбочават недоверието в Съединените щати и страната няма как да се откаже от ядреното си оръжие едностранно при такива обстоятелства. \r\nРи Йон-хо заяви пред годишното Общо събрание на световния орган, че Северна Корея е предприела \"значителни мерки на добра воля\" през изминалата година като спиране на ядрените и ракетни тестове, унищожаване на ядрения полигон и обещание да не се разпространяват ядрени оръжия и ядрени технологии. \r\n\"Въпреки това, не виждаме отговор от страна на САЩ\", каза той. \r\n\"Без никакво доверие в САЩ няма да има доверие в нашата национална сигурност и при такива обстоятелства няма начин да се  разоръжим едностранно\", продължи севернокорейският външен министър. \r\nДокато Ри повтори познатите оплаквания на Северна Корея за съпротивата на Вашингтон за \"поетапен\" подход към денуклеаризацията, при който Северна Корея ще бъде възнаграждавана, тъй като е предприела постепенни стъпки, изявлението му изглеждаше значимо, тъй като не отхвърляше едностранната денукаризация, както в миналото. \r\nТой се позова на съвместно изявление, направено от Ким Чен-ун и Доналд Тръмп когато Ким обеща да работи за \"денуклеаризация на Корейския полуостров\", докато Тръмп обеща гаранции за сигурността на Северна Корея. \r\nСеверна Корея иска формално прекратяване на войната на Корейския полуостров от 1950-53 г., но Съединените щати казаха, че Пхенян трябва първо да се откаже от ядрените си оръжия. Вашингтон също се противопостави на призивите за разхлабване на тежките  международни санкции срещу Северна Корея. \r\n\"САЩ настояват „първо ядрено разоръжаване \"и увеличават нивото на натиск чрез санкции, за да постигнат целта си по принудителен начин и дори да се противопоставят на\" обявяването на края на войната \", каза Ри. \r\n\"Усещането, че санкциите могат да ни свалят на колене, е мечта за хората, които не ни познават. Но проблемът е, че продължаващите санкции задълбочават недоверието ни. \" \r\nРи не споменава плановете за втора среща на високо равнище между Ким и Тръмп, която лидерът на САЩ изтъкна в ООН по-рано през седмицата. \r\nВместо това министърът изтъкна трите  срещи между Ким и южнокорейски лидер Мун Джей-ин през последните пет месеца и добави: \"Ако партньор по въпроса за ядреното разоръжаване е Южна Корея, а не САЩ, денуклеаризацията на Корейския полуостров нямаше да има стигнете до такава безизходица. \"  Юлиян Марков", "date": "2018.09.29", "title": "Reuters: Северна Корея няма да се разоръжи, докато не получи гаранции от САЩ"}
