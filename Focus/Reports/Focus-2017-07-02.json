{"url": "http://www.focus-news.net/news/2017/07/02/2411250/reuters-spored-dzhon-makkeyn-v-afganistan-ne-mozhe-da-ima-mir-bez-satrudnichestvoto-na-pakistan.html", "text": "В неделя американският сенатор Джон Маккейн заяви, че не може да има „никакъв мир“ в Афганистан или останалата част на региона без сътрудничеството на Пакистан, предава Reuters. \r\nВ момента Маккейн е на посещение в Исламабад, където се срещна с високопоставени пакистански служители в областта на външната политика. \r\n„В момента може би нашите отношения са по-важни, откогато и да било преди“, подчерта Маккейн. \r\nАдминистрацията на американския президент Доналд Тръмп разглежда възможността да предприеме по-твърд подход спрямо Исламабад заради извършваните нападения в Афганистан от пакистански бойци. \r\n„Ние няма да имаме мир в региона без Пакистан“, категоричен беше Маккейн.  Мария Динкова", "date": "2017-07-02", "title": "Reuters: Според Джон Маккейн в Афганистан не може да има мир без сътрудничеството на Пакистан"}
{"url": "http://www.focus-news.net/news/2017/07/02/2411248/stanka-mihova-sotsialno-podpomagane-blagoevgrad-2-127-dushi-v-oblastta-sa-poluchili-sotsialni-pomoshti-prez-may-2017-godina.html", "text": "2 127 души в област Благоевград са получили социални помощи  през месец май 2017 година. Това каза за Радио „Фокус“ – Пирин, Станка Михова, експерт в Регионална дирекция „Социално подпомагане“ – Благоевград. Тя допълни, че общият размер на  отпуснатите  месечни помощи е 163 301.29 лв., като от тях 46 са еднократни и са на обща стойност 12 275  лв. \r\nПо думите й съгласно промените в Правилника за прилагане на Закона за социално подпомагане, влезли в сила от месец ноември 2016 г., подаването на заявления за ползване на социални услуги се извършва от лицата по настоящ адрес, като за отпускането на помощта общинските администрации  по места организират полагането на обществено полезен труд, който да не е по-малко от 14 дни месечно. Михова поясни, че през месец май 2017 г. обществено полезен труд е положен от 2 108 души в област Благоевград. \r\n„Не са насочени да отработват майки, отглеждащи деца до 3-годишна възраст, самотни родители, лица в нетрудоспособна възраст, бременни след третия месец на бременността и лица с представен протокол от Лекарска консултативна комисия“, каза още тя. В допълнение, експертът уточни, че е новост и изготвянето на индивидуална оценка на потребностите от подкрепа и индивидуален план за подкрепа и ползване на социални услуги от мултипдисциплинарен екип, в който участват представители на дирекциите и специалисти от структурите за социални услуги.\r\nЛора КАЛЧЕВА", "date": "2017-07-02", "title": "Станка Михова, Социално подпомагане-Благоевград: 2 127 души в областта са получили социални помощи през май 2017 година"}
{"url": "http://www.focus-news.net/news/2017/07/02/2411246/nimh-nay-mnogo-dazhd-prez-poslednite-12-chasa-e-valyal-v-pleven-17-l-kvm.html", "text": "Най-много дъжд през последните 12 часа е валял в Плевен – 17 л кв./м. Това съобщиха за Агенция „Фокус“ от Националния институт по метеорология и хидрология (НИМХ) при БАН. В Ловеч са отчетени 14 л кв./м, а в Кнежа – 7 л кв./м. На останалите места са под 3 л кв./м.", "date": "2017-07-02", "title": "НИМХ: Най-много дъжд през последните 12 часа е валял в Плевен – 17 л кв./м"}
{"url": "http://www.focus-news.net/news/2017/07/02/2411251/gl-komisar-mladen-marinov-v-asenovgrad-byaha-napraveni-opiti-da-se-preodolee-politseyskiyat-kordon-no-zaradi-prisastvieto-na-dostatachno-politseyski-ekipi-eskalatsiyata-ne-dostigna-po-visoki-niva.html", "text": "Бяха направени опити да се преодолее полицейският кордон, но присъствието на достатъчно сили и полицейските екипи, които са за диалог с хората, мисля, че свършиха работа и ескалацията не достигна по-високи нива. Това коментира пред журналисти в Асеновград главният секретар на МВР гл. комисар Младен Маринов, който е на място заради протеста в града, предаде репортер на Радио „Фокус“-Пловдив. Маринов коментира и факта, че оператор на една от телевизиите, отразяващи протеста, бе ранен. „Виждате, че и вие не сте защитени. Има хора, които търсят скандали и провокация. Вашият колега, както изисква законът, след подадена жалба, ще бъда задържан извършителя“, отбеляза главният секретар на МВР. \r\nТой посочи, че трябва да има полицейска намеса, за да не се стигне до ескалация. „Законът позволява при такива мероприятия да се изграждат филтроващи пунктове. Идеята им е да не се допускат лица в нетрезво състояние, с маски. Лица, които имат агресивно поведение. Целта на всички е мирен протест и заявяване на позицията на гражданите, което пък дава сигнал на институциите, че има някакъв проблем и трябва да се действа в определени посоки и да се запази общественият ред“, поясни главният секретар на МВР. \r\nПо думите му от четвъртък в града действа специализирана полицейска операция по отношение на адресни регистрации. „Лица, които пребивават без такива, са отстранени от махалата. Това ще продължи системно да се прилага като мярка, за да няма приходящи. Беше разположен значителен полицейски ресурс, но смятам, че това е важно, за да не се допусне напрежение, което да се пренесе в цялата страна. Нямаме информация за задържани лица към момента. Разбрах, че има пострадал журналист и най-вероятно ще има и такива“, подчерта той. \r\nЗа сбиването между две фамилии в Шекер махала в Пловдив, Маринов посочи, че се реагира и няма точна информация в момента. „Има сигнал за напрежение между два ромски рода, но още нямам конкретна информация“, добави главният секретар на МВР. Маринов увери, че екипите ще са на място, докато всичко стане спокойно и Асеновград остане в ежедневния си ритъм на живот. \r\nЦветана ТОНЧЕВА", "date": "2017-07-02", "title": "Гл. комисар Младен Маринов в Асеновград: Бяха направени опити да се преодолее полицейският кордон, но заради присъствието на достатъчно полицейски екипи ескалацията не достигна по-високи нива"}
{"url": "http://www.focus-news.net/news/2017/07/02/2411254/sport-dan-gosling-e-podpisal-nov-chetirigodishen-dogovor-s-bornemut.html", "text": "Полузащитникът Дан Гослинг е подписал нов четиригодишен договор с английския клуб Борнемут, предава BBC. \r\n27-годишният футболист се присъедини към „черешите“ през май 2014 г. и ще остане в клуба поне до 2021г. \r\nГослинг започна своята кариера в Плимут, след което беше част от Евертън и Нюкасъл.", "date": "2017-07-02", "title": "Спорт: Дан Гослинг е подписал нов четиригодишен договор с Борнемут"}
{"url": "http://www.focus-news.net/news/2017/07/02/2411255/svetla-uzunova-istoricheski-muzey-panagyurishte-interesni-eksponati-sadarzha-prirodonauchnata-sbirka-kam-muzeya.html", "text": "Началото на Природонаучния отдел към Историческия музей в Панагюрище е поставено на 1 октомври 1970 година, каза за Радио „Фокус“ – Пазарджик Светла Узунова, уредник и завеждащ отдела. Тя обясни, че сбирката е била подредена в сутерена на музея, а по-късно, през 1993 година, тя се пренася в сградата на бившето училище „Георги Бенковски“, където се помещава и днес. \r\n„Експозицията е разположена в 4 зали, като включва разделите геология, гъби, ботаника, безграбначни животни, риби, земноводни, влечуги и бозайници. „Целта е да се запознаят посетителите с флората и фауната на Средна гора. Интересно е, че във фоайето са представени табла с пейзажи от този район, както и интересни видове растения като росянката, която е хищно насекомоядно растение, което се среща в Средна гора“, коментира Узунова. Тя допълни, че има и табло с дивите орхидеи, растящи в този район. „Освен това са представени гръцката ведрица, сибирската перуника и горската незабравка. Сбирките включват не само снимков, но и хербариев материал“, каза също Узунова.\r\nВаня НИКОЛОВА", "date": "2017-07-02", "title": "Светла Узунова, Исторически музей-Панагюрище: Интересни експонати съдържа природонаучната сбирка към музея"}
{"url": "http://www.focus-news.net/news/2017/07/02/2411249/sled-chastichnite-kmetski-izbori-gerb-pecheli-v-dve-ot-chetirite-naseleni-mesta-a-dps-i-initsiativen-komitet-v-po-edno-obzor.html", "text": "Частични кметски избори се проведоха в четири населени места в страната. Предварителните данни от вота показват, че  ГЕРБ бие в прекия сблъсък с БСП на две места - в ивановското село Тръстеник и септемврийското село Бошуля, ДПС печели изборите в община Антоново, а Инициативен комитет - в димитровградското село Ябълково. ГЕРБ \r\nПо предварителни данни кандидатът на ГЕРБ Христина Венчева печели частичните кметски избори в село Бошуля, община Септември, област Пазарджик с 361 гласа. Втори в кметската надпревара остава кандидатът на БСП Любен Христосков със 150 гласа. Христосков, който беше четири поредни мандата кмет на селото, отново се яви на изборите, след като през март подаде молба са напускане на поста тъй като с решение на ВАС бе възстановен на работа в системата на МВР. Изборният ден в селото приключи при 73,68% избирателна активност и без сигнали за нарушения. На изборите гласуваха 532 души от 722, имащи право на глас. \r\nГЕРБ печели и изборите в село Тръстеник, община Иваново, област Русе Кандидатът на ГЕРБ Атанас Атанасов печели изборите с 53.99% от гласовете, според предварителни данни. За Атанасов са гласували 345 от упражнилите правото си на вот. Кандидатът на БСП Ивайло Христов е получил 177 гласа. Издигната от ДПС Айгюле Мехмедова са подкрепили 76 души, а кандидатът на ПП \"Воля\" Ивайло Игнатов е получил 21 гласа. Изборният ден в Тръстеник приключи без сигнали за нарушения и при 54% избирателна активност, като от общо 1166 имащи право на глас до урните отидоха 639 души. До частични избори в село Тръстеник се стигна заради настъпилата смърт на избрания за кмет на 26 октомври 2015 година Валентин Иванов Великов.\r\nСпоред предварителните данни кандидатът на ДПС Хайредин Мехмедов печели частичните кметски избори в Община Антоново, област Търговище с 1908. На второ място е кандидатът на ГЕРБ Али Алиев с 721 гласа. Трети в кметската надпревара е издигнатата от БСП Цветелина Станкова, която е получила 474 гласа.Изборният ден в общината приключи при 62.3% избирателна активност и без сигнали за нарушения. Общо гласувалите на кметските избори са 3190 от 5121, имащи право на глас. До изборите в Антоново се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание.\r\nПо предварителна информация издигнатият от Инициативен комитет Костадин Атанасов почели изборите в село Ябълково, община Димитрошград,\r\n област Хасково с 30 гласа преднина пред кандидата на ГЕРБ. Изборният ден в селото приключи при 63.93% избирателна активност и без сигнали за нарушения. Правото си на вот упражниха 716 от 1120, имащи право на глас. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. Антонов бе първоначалният кандидат на ГЕРБ за кметския пост, но поради внезапната му смърт в началото на юни, регистрацията му бе заличена, а ГЕРБ издигна като свой кандидат в надпреварата временноизпълняващия длъжността на кмет Вангел Попов.", "date": "2017-07-02", "title": "След частичните кметски избори: ГЕРБ печели в две от четирите населени места, а ДПС и Инициативен комитет - в по едно (ОБЗОР)"}
{"url": "http://www.focus-news.net/news/2017/07/02/2411252/rayka-hristova-regionalna-biblioteka-dimitar-talev-blagoevgrad-detski-otdel-na-bibliotekata-ima-1-000-aktivni-chitateli.html", "text": "В момента Детски отдел на Регионална библиотека „Димитър Талев“- Благоевград има 1 000 активни читатели. Това каза за Радио „Фокус“-Пирин Райка Христова, директор на библиотеката. По думите й всеки ден отделът се посещава от 100 деца. “Между 60 -70 деца взимат книги, а около 20- 30 деца са постоянно в читалнята на Детски отдел във връзка с детската работилница. Знаете, че децата имат задължителни списъци от 1 до 7 клас - трябва да прочетат задължителни книги и ние се занимаваме точно с това. В момента е много натоварено в Детския отдел и много се работи“, каза още Христова. \r\nТя подчерта, че децата са на възраст от 7 до 13 години. „Децата идват с голям интерес, идват всеки ден с голямо желание. По цял ден са тук, четат, рисуват, организираме ги в групи и непрекъснато има деца“, каза още Христова. Тази година значително се е увеличил броят на децата-читатели в сравнение с предишни години, като най-много те са в Детския отдел. По думите й има лек отлив на млади читатели от 10 и 11 клас. \r\n„След това вече идват като студенти, защото, знаете, че ние сме депозитна библиотека и всичко, което излиза в България, ние го получаваме, така че, при нас може да намерят всичко. Купуваме непрекъснато книги“, каза Христова.\r\nЛора КАЛЧЕВА", "date": "2017-07-02", "title": "Райка Христова, Регионална библиотека „Димитър Талев“- Благоевград: Детски отдел на библиотеката има 1 000 активни читатели"}
{"url": "http://www.focus-news.net/news/2017/07/02/2411258/plovdiv-katastrofa-mezhdu-dva-tir-a-i-dve-koli-e-stanala-na-avtomagistrala-trakiya-na-izhoda-na-grada-v-posoka-sofiya.html", "text": "Катастрофа между два ТИР-а и две коли е станала на автомагистрала „Тракия“ на изхода на Пловдив в посока София. Това съобщи читател на Агенция „Фокус“. На мястото на инцидента се е образувало задръстване и придвижването става в рамките на 15-20 минути. По информация на читателя на Агенция „Фокус“ най-вероятно има пострадали, тъй като има и линейки. .", "date": "2017-07-02", "title": "Пловдив: Катастрофа между два ТИР-а и две коли е станала на автомагистрала „Тракия“ на изхода на града в посока София"}
{"url": "http://www.focus-news.net/news/2017/07/02/2411257/kalina-ivanova-regionalna-biblioteka-veliko-tarnovo-filmiranite-knigi-sa-nay-interesni-za-nay-malkite-posetiteli-na-bibliotekata.html", "text": "Филмираните книги са най-интересни за най-малките посетители на Великотърновската библиотека. Това каза за Радио „Фокус“ – Велико Търново зам.-директорът на Регионална библиотека „П. Р. Славейков“-Велико Търново Калина Иванова. Тя допълни , че освен задължителните за училище кники, децата много често взимат и странична литература. Като пример Калина Иванова даде поредицата „Дневникът на един Дръндьо“ от Джеф Кини и книгите за Хари Потър от Джоан Роулинг. \r\n„От българските книги интерес за тях представляват тези на Емил Конрад – „Нещата, на които не ни учат в училище“, и  „#Сподели“, както и книгата по сериала „Не така, брат“ , коментира още зам.-директорът на библиотеката. Освен това тя уточни, че броят на възрастните читатели през лятото също се увеличава. Те избират основно българска класика, както и световноизвестните романи на Даниел Стил.\r\nЛуиза ТРАНЧЕВА", "date": "2017-07-02", "title": "Калина Иванова, Регионална библиотека-Велико Търново: Филмираните книги са най-интересни за най-малките посетители на библиотеката"}
{"url": "http://www.focus-news.net/news/2017/07/02/2410960/predstoyashti-sabitiya-v-stranata-za-2-yuli-agentsiya-fokus.html", "text": "***\r\nОт 11.00 часа на лятната естрада в Борисовата градина ще бъде даден старт на първия Фестивал на азиатската култура. Събитието ще бъде открито от Вицепрезидента на Р България Илияна Йотова, Министъра на туризма Николина Ангелкова, както и представители на 12 азиатски посолства у нас. Очаква се и кмета на град София Йорданка Фандъкова. \r\n***\r\nОт 10.00 до 13.00 часа на Женския пазар в градинката на ъгъла на ул. \"Лозенград\" и ул. „Стефан Стамболов\" ще се проведе инициатива от кампанията „Подари си приятел“, организирана от \"Пазари Възраждане\" ЕАД и ОП \"Екоравновесие\".\r\n***\r\nОт 10.00 часа ще се проведе Хайку разходка из София, по време на която поетите пишат хайку стихове. Сборният пункт е пред Столична библиотека.\r\n***\r\nОт 19.00 часа в парк „Заимов“ ще се проведе концерт на „Дикси Бойс Бенд“ като част от лятната културна програма на Столична община. \r\n***\r\nОт 20.00 часа в Голямата зала на Военни клуб музиканти от европейски оркестри ще изнесат концерт. \r\n***\r\nОт 09.00 часа на крепостта \"Царевец\" продължава фестивала \"Ежедневието на средновековен Търновград\". Програмата продължава през целия ден.  \r\n***\r\nОт 11.00 до 17.00 часа на крепостта \"Царевец\" ще се проведе Приключенска игра „Средновековни криминални загадки: Тайната на 9-те ключа“. \r\n***\r\nОт 16.00 часа в концертната зала на град Добрич ще се проведе XIV Международен хоров фестивал „Маестро Захари Медникаров” – Албена - Добрич 2017.\r\n***\r\nОт 10.30 часа ще бъде открит вторият фестивален ден от юбилейния фолклорен фестивал „Пее u танцува“ 2017. \r\n***\r\nОт 19.00 часа на амфитеатъра ще се проведе третото издание на Международния фестивал „Несебър-остров на изкуствата“, който се провежда под патронажа на кмета на общината Николай Димитров.\r\n***\r\nОт 09.00 часа в митрополитския храм „Св.вмчца Марина” Знеполският епископ Арсений, викарий на Пловдивския митрополит, ще отслужи архиерейска света Литургия за четвърта Неделя след Петдесетница. \r\n***\r\nОт 19.00 часа в \"Ресторанта на здравеопазването\" ще се проведе летен турнир по табла. \r\n***\r\nОт 19.00 часа ще бъде открит празника на село Бостина.\r\n***  \r\nОт 17.30 часа във мраморното фоайе на Регионален исторически музей ще бъде експонирана изложбата „Каракачаните – черните хора с бели души”.\r\n***\r\nОт 10.00 часа  на площад „Олимпийски“  в Чепеларе продължава конкурсът за Шлагерна и стара градска песен.", "date": "2017-07-02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2017/07/02/2410959/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Катарският министър на отбраната Халед ал Атия описа блокадата, наложена срещу страната му от няколко арабски държави като „обявяване на война“, пише  Hurriyet.\r\n„Това е безкръвно обявяване на война“, заяви Ал Атия. На 30 юни той се срещна с турския си колега Фикри Ъшък. \r\nСаудитска Арабия, Бахрейн, Египет и ОАЕ прекъснаха връзките с Катар на 5 юни, обвинявайки го , че подкрепя тероризма. Доха отрича обвиненията.\r\n*** Турция няма да позволи опитът за преврат от 15 юли миналата година, организиран от „Фето“, да бъде забравен, заяви в събота турският президент Реджеп Тайип Ердоган, пише вестник Daily Sabah. Турция в момента се подготвя да почете паметта на стотиците загинали в името на демокрацията. \r\n„Ние никога няма да позволим 15 юли да бъде забравен или това предателство да бъде скрито“, подчерта Ердоган по време на среща на управляващата Партия на справедливостта и развитието. \r\nПрезидентът също така посочи, че партията ще се опита да обнови местните си организации като замени „изморените“ членове с по-динамични, продуктивни и ентусиазирани. Той допълни, че този ход е необходим за засилването на партията преди изборите през 2019г.  \r\n*** В събота полицията заяви, че повече от 20 души са били ранени при престрелка в нощен клуб в американския щат Арканзас, пише вестник The Hill. \r\nПоне 25 души са пострадали при инцидента, а други трима са получили наранявания, които не са свързани с престрелката, съобщиха органите на реда в социалната мрежа „Туитър“. \r\nОт полицията уточниха, че според тях инцидентът не е свързан с тероризъм, а изглежда, че става дума за избухнал „спор по време на концерт“.\r\n*** В петък Япония и Европейският съюз бързаха да финализират споразумението за облекчаване на търговските бариери между своите големи икономики с надеждата да разполагат със същността на сделката преди срещата на Г-20 следващата седмица в Германия, пише вестник The Asahi Shimbun. \r\nЕврокомисарят по търговията Сесилия Малмстрьом и еврокомисарят по земеделието и развитието на селските райони Фил Хоган се срещнаха с високопоставени японски служители след пристигането си в Токио. \r\n„Ние трябва да обмислим съответните чувствителни въпроси и да положим най-сериозни усилия от гледна точка на националните интереси“, коментира японският външен министър Фумио Кишида. \r\nСпоред местни медии  едно от основните разногласия между двете страни е митото от 40%, налагано от Япония за вноса на кашкавал. \r\nЗаедно 28-те държави от ЕС и Япония формират пазар от около 640 млн. души и отговарят за около една трета от глобалната икономическа дейност. Япония е вторият най-голям търговски партньор на блока след Китай. \r\nЕвропейските и японските лидери отново изразиха ангажимента си да премахнат търговските бариери и споделиха притеснението си във връзка с подхода на американския президент Доналд Тръмп към търговията: „САЩ на първо място“.", "date": "2017-07-02", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/02/2411259/tsvetan-tsvetanov-blagodari-na-strukturite-na-pp-gerb-pozdravi-mestnite-strukturi-na-partiyata-angazhirani-s-provezhdaneto-na-chastichni-kmetski-izbori.html", "text": "Зам.-председателят на ПП ГЕРБ и председател на Националния предизборен щаб на партията Цветан Цветанов поздрави местните структури на партията, ангажирани с провеждането на частични кметски избори, което се проведоха в неделя. За „Фокус“ Цветанов уточни, че партийните структури на ГЕРБ са в изключителна форма и са готови за избори по всяко време. По думите му ГЕРБ винаги е работила и ще продължи да работи в интерес на гражданите. Цветанов изказа особената си благодарност към местната структура, ангажирана с провеждането на изборите в септемврийското село Бошуля, където ГЕРБ победи в пряк сблъсък кандидатът на БСП Любен Христосков, който е кмет на селото от 16 години. По предварителни данни кандидатът на ГЕРБ Христина Венчева спечели частичните кметски избори в село Бошуля с 361 гласа, докато Христосков остана втори със 150 гласа.\r\nЗам.-председателят на ПП ГЕРБ поздрави местната структура в Тръстеник, където ГЕРБ постигна убедителна победа. Кандидатът на ГЕРБ Атанас Атанасов печели изборите с 53.99% от гласовете, според предварителни данни. За Атанасов са гласували 345 от упражнилите правото си на вот. Кандидатът на БСП Ивайло Христов е получил 177 гласа. Издигната от ДПС Айгюле Мехмедова са подкрепили 76 души, а кандидатът на ПП \"Воля\" Ивайло Игнатов е получил 21 гласа. \r\nЦветанов благодари и на членовете на ГЕРБ, ангажирани с изборите в димитровградското село Ябълково, където първоначално издигнатият кандидат на партията почина малко преди самия вот. \r\nЦветан Цветанов пожела успех на всички кметове, независимо от партийната им принадлежност.", "date": "2017-07-02", "title": "Цветан Цветанов благодари на структурите на ПП ГЕРБ, поздрави местните структури на партията, ангажирани с провеждането на частични кметски избори"}
{"url": "http://www.focus-news.net/news/2017/07/02/2411245/sofiya-silna-burya-pridruzhena-s-gradushka-se-razrazi-nad-rayon-lyulin-ledenite-kasove-sa-s-razmer-na-oreh.html", "text": "Силна буря, придружена с градушка, се разрази над столичния район \"Люлин\", предаде репортер на Радио \"Фокус\". Падат ледени късове с големина на орех.\r\nАлбена ИВАНОВА", "date": "2017-07-02", "title": "София: Силна буря, придружена с градушка, се разрази над район \"Люлин\", ледените късове са с размер на орех"}
{"url": "http://www.focus-news.net/news/2017/07/02/2410961/afp-otmeneni-poleti-i-nad-2000-dushi-evakuirani-na-letishte-sharl-dyo-gol.html", "text": "Поне 2000 души бяха евакуирани от главното летище на Париж „Шарл дьо Гол“, предава AFP.\r\nОсем полета бяха прекратени след като един човек премина в „ограничената зона“, без да мине през охранителните проверки.\r\n„Трябваше да евакуираме „обеззаразената“ зона, за да се провери дали няма оставен обект“, заявиха източници от летището.\r\nЕвакуацията е извършена от зона в терминал 2F на летище „Шарл дьо Гол“, до която пътниците имат достъп едва след преминаване през охраната.\r\n„Полицията претърси терминала от горе до долу, и не намери подозрителни обекти“, заяви източникът от летището.\r\nДвадесет полета бяха забавени заради инцидента. Симеон Миланов", "date": "2017-07-02", "title": "AFP: Отменени полети и над 2000 души евакуирани на летище \"Шарл дьо Гол\""}
{"url": "http://www.focus-news.net/news/2017/07/02/2410963/reuters-broyat-na-pochinalite-ot-holera-v-yemen-e-stignal-do-1500.html", "text": "Броят на починалите от холера в Йемен е стигнал 1500 души, предава Reuters.\r\nТова съобщи представителят на Световната здравна организация (СЗО) за Йемен Невио Загария.\r\nОт 27 месеца в Йемен бушува война между водената от Саудитска Арабия коалиция от една страна, и близките до Иран хути от друга. Това е плодотворна среда за епидемията, според специалистите.\r\nПредставителят на СЗО за Йемен заяви на конференция с представители на УНИЦЕФ и Световната банка, че случаите на заразени от холера се е вдигнал до 246 хиляди души. Симеон Миланов", "date": "2017-07-02", "title": "Reuters: Броят на починалите от холера в Йемен е стигнал до 1500"}
{"url": "http://www.focus-news.net/news/2017/07/02/2410962/smartonosna-zhega-i-pozhari-obzor.html", "text": "Рекордни температури бяха регистрирани в почти цялата страна в първия ден от месец юли. Най-горещо бе в Русе, където бяха измерени 44 градуса. Около и над 40 градуса бяха измерени още в Сандански, Лом, Кнежа, Ловеч, Пловдив, Свищов, Хасково, Карнобат и Плевен. Най-висока степен на предупреждение - червен код за опасни температури бе обявена в 17 области на страната в съботния ден, а в останалата част бе обявен оранжев код за екстремно високи температури. Горещините могат да доведат до здравни проблеми за чувствителни и болни хора, възрастни и деца и затова медиците съветват хората със здравословни проблеми да избягват излизания навън по време на горещините, да пият много течности, да ядат по-лека храна и да избягват консумацията на алкохол. Въпреки всички предупреждения жегата взе пет жертви в столицата, а хиляди хора в цялата страна потърсиха спешна медицинска помощ. Освен на повиквания за пациенти със сърдечносъдови проблеми, медиците са се отзовали и на многобройни случаи на припадания на улиците, обострени хронични заболявания. Най-много са случаите в столицата, където са регистрирани и единствените смъртни случаи. В натоварения за Спешна помощ ден медицински екип в столицата бе нападнат заради закъсняла с 40 минути линейка. Близките на пациента са ударили шамар на шофьора линейката. Въпреки, че констатираното на място състояние не е изисквало оказването на спешна помощ, пациентът е хоспитализиран със съмнения за вирусно заболяване.\r\nСамо в рамките на деня заради високите температури има повече от 220 вече повикванията за спешна медицинска помощ в столицата. Медицинските екипи са оказали помощ при над 30 случая на колабирали хора и около 20 деца с оплаквания. \r\nПрез деня възникнаха и няколко пожара в различни части на страната. Житен масив се запали в близост до кв. „Дружба“ в Плевен. Сигналът за пожара е подаден в 12.18 часа, като по данни на МВР огънят е унищожил около 100 дка насаждения. Пожарът е овладян и не е застрашил живеещите в квартала. Пожарната се отзова на няколко сигнала за пожари, засегнали тревни площи и храсти в Кюстендилско. Нито един обаче не е застрашил жителите на близките населени места.\r\nВ неделя температурите ще се понижат, привечер и в нощта срещу понеделник в Северозападна България ще има интензивни валежи с гръмотевици и градушка.", "date": "2017-07-02", "title": "Смъртоносна жега и пожари (ОБЗОР)"}
{"url": "http://www.focus-news.net/news/2017/07/02/2410966/bbc-predstavitel-na-oon-nareche-migrantskata-kriza-v-italiya-tragediya.html", "text": "Италия се нуждае от повече подкрепа при справянето си с големия брой мигранти, които пресичат Средиземно море от Африка, заяви началникът на Агенцията за бежанци към ООН, предава BBC .\r\n„Това, което се случва пред очите ни в Италия е трагедия“, заяви Филипо Гранди от Агенцията за бежанците към ООН.\r\n„Това не може да бъде италиански проблем повече“, добави той.\r\nАгенция „Фокус“ припомня, че Европейският съюз обеща да отпусне повече средства на Италия за справянето с мигрантската криза. Симеон Миланов", "date": "2017-07-02", "title": "BBC: Представител на ООН нарече мигрантската криза в Италия „трагедия“"}
{"url": "http://www.focus-news.net/news/2017/07/02/2411247/protestat-v-asenovgrad-priklyuchi-uchastnitsite-v-nego-se-razotivat.html", "text": "Протестът в Асеновград приключи, участниците в него се разотиват, предаде репортер на Радио \"Фокус\" - Пловдив. Жандармерията остава на място и след края на протеста, като подстъпите към циганската махала в Асеновград остават блокирани. На място в града е главният секретар на МВР главен комисар Младен Маринов. \r\nЦветана ТОНЧЕВА", "date": "2017-07-02", "title": "Протестът в Асеновград приключи, участниците в него се разотиват"}
{"url": "http://www.focus-news.net/news/2017/07/02/2411278/petata-vecher-ot-protestite-v-asenovgrad-sabra-nay-mnogo-hora-dosega-obzor.html", "text": "Петата вечер от протестите в Асеновград събра най-много хора досега. Повод за продължаващата вълна от протести е   нападението на цигани над деца и треньори от отбора по кану-каяк в района на яз. „40-те извора“, което стана в понеделник. В сряда и четвъртък протестите започнаха мирно, но след края им хората се насочиха към циганската махала в града, като полиция и жандармерия успяха да ги спрат. В петък и събота не се стигна до сблъсъци с полицията. Протестите продължават, въпреки че в петък съдът в Асеновград остави в ареста и деветимата обвиняеми за побоя. Според съдията, с категоричност в побоя има и още участници, които тепърва трябва да се установяват. По време на заседанието обвинените не признаваха вината си. Те обясниха, че са предложили помощ на едно от момичетата – гребец, което е паднало от лодката по време на тренировка. Според разказа им половината от тях са случайно задържани и нямат участие в инцидента.\r\nПетият ден от протестите протече при изключително засилени мерки от страна на полицията. В града бяха разположени полицейски екипи, жандармерия, специални сили, тежки машини и водни оръдия. Полицейски екипи проверяваха на входа на Асеновград влизащите в града автомобили. Достъпът до сборния пункт на протеста - градинката пред паметника на Цар Иван Асен II, беше ограничен, защото се извършваха проверки на личните документи на протестиращите, което някои от тях възприеха като опит за ограничаване на гражданските им права. В петата вечер от протестите участваха повече от 5000 души, като в пика в шествието те наброяваха около 10 000. Сред тях имаше рокери от цялата страна и фенове на футболни отбори. В 20.00 часа протестното шествие тръгна по централната градска улица. Със скандирани и около 21.00 часа спря на кръговото кръстовище пред църквата \"Св. Атанас\", където бе посрещната от полицейски кордон пазещ подстъпите към циганската махала. Събралото се множество скандираше \"Сърце, душа - за България\", \"Българи - Юнаци\" и пя химна на Р България. Около 22.00 часа протестиращите започнаха да се разотиват, но впоследствие малка група от около 150 души се върна обратно. Около 23.00 часа малката група продължаваше със скандиранията. За \"Фокус\" директорът на полицията в Пловдив комисар Атанас Илков съобщи, че ситуацията в града се успокоява и се върви към окончателно приключване на протеста. По думите му в неделя няма задържани по време на самия протест. \r\nЗасиленото полицейско присъствие в града предотврати ескалацията на напрежението, коментира пред медиите главният секретар на МВР главен комисар Младен Маринов.Той обясни, че полицията е успяла да удържи протестиращите въпреки опитите за преодоляване на кордоните. предотврати опитите за преодоляване на кордоните. Единственият пострадал при протеста е оператор на една от телевизиите, дошли да отразяват шествието. \r\nМаринов съобщи, че част от силите на реда в Асеновград са били пренасочени към Шекер махала в Пловдив, където е възникнал скандал между две ромски фамилии, при който и ма пострадали.\r\nИ в петия ден протестиращите настояваха за строги наказания на участвалите в нападението, изселване на незаконно пребиваващите цигани, събаряне на незаконните постройки и създаване на общинска полиция.", "date": "2017-07-02", "title": "Петата вечер от протестите в Асеновград събра най-много хора досега (ОБЗОР)"}
{"url": "http://www.focus-news.net/news/2017/07/02/2410969/sport-portugaliya-shte-igrae-sreshtu-meksiko-za-tretoto-myasto-na-kluba-na-konfederatsiite.html", "text": "Отборите на Португалия и Мексико ще се изправят едни срещу други на стадион „Спартак“ в Москва за третото място в първенството на Клуба на конфедерациите. Португалският отбор остана без своя капитан Кристиано Роналдо, който се върна вкъщи след поражението на тима си от чилийците в сряда.\r\nПортугалия и Мексико вече са се сблъсквали на 18 юни в Казан, когато мачът завърши с 2:2.", "date": "2017-07-02", "title": "Спорт: Португалия ще играе срещу Мексико за третото място на Клуба на конфедерациите"}
{"url": "http://www.focus-news.net/news/2017/07/02/2411253/golyama-grupa-ot-uchastnitsite-v-protesta-v-asenovgrad-se-vrashtat-obratno-kam-kragovoto-krastovishte-pred-tsarkvata-sv-atanas.html", "text": "Голяма група от участниците в протеста в Асеновград се връщат обратно към кръговото кръстовище пред църквата \"Св. Атанас\", въпреки че протестът приключи и събралите хора се разотидоха, предаде репортер на Радио \"Фокус\" - Пловдив. Групата е охранявана от екипи на жандармерията.\r\nЦветана ТОЧНЕВА", "date": "2017-07-02", "title": "Голяма група от участниците в протеста в Асеновград се връщат обратно към кръговото кръстовище пред църквата \"Св. Атанас\""}
{"url": "http://www.focus-news.net/news/2017/07/02/2410972/albanian-daily-news-gratskata-politsiya-arestuva-albanka-koyato-e-smyatana-za-glava-na-narkokanal.html", "text": "Албанска жена, чиято идентичност все още не е разкрита, бе арестувана от гръцката полиция при операция срещу наркотрафика, предава Albanian Daily News.  Арестът на жената, която се смята за лидер на наркоканал завършва дълъг разследващ процес от страна на гръцките власти.\r\nЕдна минута след началото на обиска на дома й, полицията откри 42 кг канабис и 15 хиляди евро.\r\nСпоред гръцките власти, домът на жената е бил използван като склад за големи количества наркотици.   Симеон Миланов", "date": "2017-07-02", "title": "Albanian Daily News: Гръцката полиция арестува албанка, която е смятана за глава на наркоканал"}
{"url": "http://www.focus-news.net/news/2017/07/02/2410973/cnn-nasa-shte-testva-nova-tehnika-za-zashtita-ot-asteroidi.html", "text": "Космическата агенция „НАСА“ обяви плановете си да пренасочи курса на малък астероид, който се приближава до Земята, предава CNN.\r\nТова е част от програмата „Тест за двойно астероидно пренасочване“ (ДАРТ).\r\nСпоред учените, астероиди се разбиват в Земята всеки ден, но повечето са твърде малки и изгарят в атмосферата.\r\nПроектът „ДАРТ“, който е плод на съвместната работа между НАСА и Института за приложна физика „Джон Хопкинс“, е предназначен за астероиди, които са твърде големи, за да се разбият, и чието разбиване в планетата, може да има сериозни последствия . Симеон Миланов", "date": "2017-07-02", "title": "CNN: НАСА ще тества нова техника за защита от астероиди"}
{"url": "http://www.focus-news.net/news/2017/07/02/2410967/euronews-germaniya-iska-da-podobri-otnosheniyata-si-s-turtsiya.html", "text": "След като забрани политическото обръщение на президента Ердоган към турците в страната, Германия е готова да покаже воля за подобряване на отношенията с Турция, предава Euronews.\r\nВластите в Германия са обърнали внимание на различни дейности на германска територия, свързани с „Кюрдската работническа партия“ (ПКК).\r\n„Мисля, че Турция е права, когато ни предупреждава, и казва, че не трябва да допускаме ПКК да извършва пропагандни действия публично“, заяви германският външен министър Зигмар Габриел.\r\n„ПКК е забранена в тази страна от 1990 г. И правилно. Не само заради това, което са правили в Турция, но и заради рекет, наркотрафик и нелегална търговия с оръжия“, добави министър Габриел. Симеон Миланов", "date": "2017-07-02", "title": "Euronews: Германия иска да подобри отношенията си с Турция"}
{"url": "http://www.focus-news.net/news/2017/07/02/2410971/balgariya-v-svetovnite-medii-agentsiya-fokus.html", "text": "Председателят на българско-азербайджанската работна група на Азербайджан Рауф Алиев се е срещнал с български депутати, за да обсъди развиващите се отношения между законодателните власти на двете страни, предаде  News.az.\r\nАлиев подчерта ролята на президентите на страните Румен Радев и Илхам Алиев при развитието на двустранните отношения. Той заяви, че посещението на българските депутати ще засили връзките.\r\nПредседателят на българската парламентарна комисия по бюджета и финансите Менда Стоянова също постави ударение върху ролята на президентите при развитието на отношенията между двете държави.  По време на обсъжданията е обърнато внимание на сътрудничеството в сферата на икономиката, културата и спорта.\r\n***  Паметна плоча на историческата Дубровнишка грамота на българския цар Иван Асен II от 1230 г. бе открита в хърватския град Дубровник, предаде  Total Croatia News.\r\n„Годината е 1230 г. Втората Българска империя е във възход и увеличава земите си както никога преди, достигайки до южните брегове на Адриатическо море, недалеч от Дубровник“, припомня хърватската медия.\r\n„Силната дипломация на Дубровник и неговите умения в търговията тогава вече са познати по бреговете на Черно море и на двора на цар Иван Асен II – император с визия, ако може да се съди от неговите велики дела, направени за страната му (1218-1241 г.). Царят издава грамота, която дава право на свободна търговия, свободно движение и правото на собственост в империята си за всеки гражданин на Дубровник.  В документа е писано как царят обявява, че който причинява вреда на някой от Дубровник, ще му стане личен враг“, пише още хърватското онлайн издание.\r\n*** В събота 25-годишен български гражданин е бил арестуван на остров Родос заради участие в телефонни измами на възрастни граждани, пише гръцкият вестник  Ekathimerini. Полицията съобщи, че в случая за замесени поне още трима заподозрени, които засега са на свобода. \r\nСпоред разследването заподозрените са се обаждали по телефона на възрасни граждани, живеещи в различни части на острова, и са се представяли за приятели на техни близки. Те обикновено са казвали на жертвите си, че техните роднини са в ареста, защото са причинили пътнотранспортно произшествие и че се нуждаят от пари, за да не бъдат изпратени в затвора. \r\nПарите са били събирани от един от заподозрените, който се е представял за полицейски или съдебен служител. Органите на реда уточниха, че заподозрените са се обадили на 22 възрасни граждани и са успели да измамят четирима от тях.\r\n*** В събота петима души са починали заради високите температури в българската столица, където се очакваше термометрите да покажат 44 градуса по Целзий, предава AFP. \r\nДо обед около 200 души са получили спешна медицинска помощ. \r\nГражданите бяха посъветвани да не излизат навън през деня и да не търсят спешна помощ освен в случай на необходимост, за да могат линейките да стигнат  до онези, чието състояние наистина е сериозно. \r\nОт години София не разполага с достатъчно линейки, като едва 25 превозни средства обслужват населението на столицата, което е около два милиона. \r\nЗа първи път това лято червен код за екстремно високи температури беше обявен в събота в 17 региона на страната.", "date": "2017-07-02", "title": "България в световните медии (Агенция \"Фокус\")"}
{"url": "http://www.focus-news.net/news/2017/07/02/2410974/tokat-parnoto-i-prirodniyat-gaz-poskapnaha-ot-1-yuli-sled-reshenie-na-kevr-obzor.html", "text": "Комисията за енергийно и водно регулиране (КЕВР) обяви решенията за цената на природния газ за третото тримесечие на 2017 г., както и цените в сектор „Електроенергетика“ и „Топлоенергетика“, които влизат в сила от 1 юли 2017 г. за следващия едногодишен ценови период. Решенията съобщи председателят на КЕВР доц. Иван Иванов по време пресконференция след проведено закритото заседание на регулатора и Комисията от специализирания състав „Енергетика“.\r\nЦената на природния газ от 1 юли т. г. е 370,21 лв./1000 куб. м. или 34.86 лв. на MWh, без ДДС, акциз и цена за пренос, съгласно решение на Комисията въз основа на представените данни и документи и след направени изчисления по прилагания ценови модел. Новата цена на природния газ за третото тримесечие на 2017 г. е с 1,91% по-висока от тази за второто тримесечие на годината. В изчислената цена от 370.21 лв. за 1000 куб. м. са включени средно претеглената цена на природния газ на входа на газопреносната мрежа в размер на 360.29 лв. за 1000 куб. м, цена за дейността „обществена доставка“ в размер на 7.50 лв. за 1000 куб. м., както и компонента за компенсиране на разходи, произтичащи от наложени задължения към обществото в размер на 2,42 лв. за 1000 куб. м. Към цената от 370,21 лв./1000 куб. м., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа, следва да се добавя и цена за пренос на природен газ през газопреносната мрежа в размер на 19.73 лв./1000 nm3 (без акциз и ДДС). Клиентите, присъединени към мрежа ниско налягане, собственост на „Булгартрансгаз” ЕАД, освен цената на обществения доставчик и цена за пренос на природен газ през газопреносната мрежа, заплащат и цена за пренос на природен газ в размер на 7.72 лв./1000 nm3 (без акциз и ДДС).\r\nС решение на Комисията се определят нови цени на топлинната енергия, считано от 1 юли 2017 г. След прилагане на ценообразуващия модел, средното увеличение на цените в сектор \"Топлоенергетика\" за цялата страна е около 3%. За клиентите на „Топлофикация София“ ЕАД цената се увеличава с 0,98%, а за потребителите на топлинни услуги в Пловдив - с 1,49 %, в Плевен - с 3,41%, в Бургас – с 2,40%, във Велико Търново – с 0,66%, във Враца – с 2,90 %, в Разград – с 2,18%. При топлофикационните дружества, използващи за енергоносител въглища, цената на топлинната енергия нараства между 2,25% и 9,31%. \r\nС решение на регулатора са утвърдени окончателните цени в сектор \"Електроенергетика\" за новия регулаторен период 1 юли 2017-30 юни 2018 г. След отчитане на всички ценообразуващи елементи и прилагане на методиката за ценообразуване, среднопретегленото увеличение на крайните цени за битовите потребители на регулиран пазар е 1,5 %, с включени цени на електроенергията и мрежови тарифи. От 1 юли 2017 г. цената на електроенергията за потребителите на ЧЕЗ се увеличава с 2%, за клиентите на EVN - с 1,7%, а за ЕНЕРГО-ПРО – с 0,41%. Небитовите потребители на регулиран пазар, ползващи електроенергия на ниско напрежение, ще заплащат значително по-ниски от досегашните цени. При върховата енергия, в зависимост от начина на измерване, поевтиняването е между 0,38% и 8,84% за различните доставчици. В същото време дневната и нощната тарифа за дребния бизнес намалява, съответно - между 1% и 11% и между 1,68% и 7,5%.\r\nКЕВР прие и решение за разполагаемостта за производство на електрическа енергия на производителите, от които общественият доставчик изкупува електрическа енергия, както и количеството електрическа енергия, в съответствие с които общественият доставчик сключва сделки с крайните снабдители.\r\nДоц. Иван Иванов заяви по време на пресконференцията, че определените от КЕВР цени се основават на ясна икономическа логика. По думите му в своите решения енергийният регулатор се ръководи от четири основни принципа – прозрачност, устойчивост на решенията, законосъобразност и справедливост. Той подчерта, че тези принципи са водещи и в решенията на регулаторите в останалите европейски страни. Доц. Иванов заяви, че дейността на Комисията е насочена към постигането на три основни цели - създаването на прозрачен електроенергиен пазар, устойчивост на регулаторната рамка и финансово укрепване на дружествата от енергийния сектор. Председателят на КЕВР посочи, че вече трета година в енергийния сектор се извършва дълбока реформа, но независимо от това, българските потребители реално не чувстват тази тежест. „За последния 3-годишен период цената на електроенергия е повишена с 2,5%, което на практика е нарастване с 0,8% годишно. КЕВР ще направи всичко възможно и през следващите години потребителите на електроенергия да бъдат предпазени от резки ценови промени и да не усетят допълнителни тежести“, увери още доц. Иван Иванов.\r\nЛюба АЛЕКСИЕВА", "date": "2017-07-02", "title": "Токът, парното и природният газ поскъпнаха от 1 юли след решение на КЕВР (ОБЗОР)"}
{"url": "http://www.focus-news.net/news/2017/07/02/2410965/anadolu-agency-katarskiyat-emir-i-ruskiyat-prezident-prizovaha-za-dialog-s-tsel-razreshavaneto-na-krizata-v-persiyskiya-zaliv.html", "text": "Емирът на Катар Тамим бин Хамад ал Тани и президентът на Русия Владимир Путин призоваха за диалог, с цел разрешаването на кризата в Персийския залив, предава Anadolu Agency .\r\nДвамата лидери проведоха телефонен разговор, в който подчертаха нуждата от от решаване на кризата с дипломатически средства и директен диалог.\r\nЕмир ал Тани и президентът Путин обсъдиха и двустранните отношения между двете страни, както и засилването на на кооперацията и взаимоотношенията в енергийния и инвестиционния сектор. Симеон Миланов", "date": "2017-07-02", "title": "Anadolu Agency: Катарският емир и руският президент призоваха за диалог с цел разрешаването на кризата в Персийския залив"}
{"url": "http://www.focus-news.net/news/2017/07/02/2410975/afp-chetirima-zaginali-pri-protest-vav-venetsuela.html", "text": "Четирима демонстранти са загинали във венецуелския град Баркисимето, предава AFP . \r\nСпоред представители на властта, броят на загиналите при протести срещу правителството през последните три месеца, е достигнал до 89.\r\nНяма официални данни относно това, което е довело до последните четири смъртни случая. Представител на опозицията във венецуелския парламент каза, че жертвите, които са били на възраст от 20 до 49, са загинали вследствие на огнестрелни рани.\r\nБаракисимето се намира на 350 км от столицата Каракас.  Симеон Миланов", "date": "2017-07-02", "title": "AFP: Четирима загинали при протест във Венецуела"}
{"url": "http://www.focus-news.net/news/2017/07/02/2410970/the-jerusalem-post-izrael-nanese-vazdushen-udar-v-siriya.html", "text": "Израелските отбранителни сили (ИОС) нанесоха удар по правителствените сили в Сирия, предава The Jerusalem Post.\r\nТова се случи след като по-рано два снаряда от Сирия паднаха на територията на Голанските възвишения.\r\n„От тактическа гледна точка, ако атакуваш от изток на запад, конфликтът ще се разпространи, докато ако искаш да победиш, трябва да нападнеш от север към юг, за да предотвратиш разпространяване на конфликта към Израел“, каза генералът от ИОС Ницан Нуриел според, който падналите снаряди на израелска територия са резултат от посоката, която сирийският режим е избрал за офанзивата си. Симеон Миланов", "date": "2017-07-02", "title": "The Jerusalem Post: Израел нанесе въздушен удар в Сирия"}
{"url": "http://www.focus-news.net/news/2017/07/02/2410976/the-telegraph-britanski-general-predupredi-che-otbranitelnite-sposobnosti-na-velikobritaniya-mogat-da-namaleyat-seriozno.html", "text": "Сухопътните сили на Великобритания могат да отслабнат сериозно, заяви бившият началник на британския Генерален щаб генерал лорд Ричард Данът, предава The Telegraph .\r\nСпоред генерал лорд Данът, ако правителството ограничи отново военния бюджет, това ще стане за сметка на сухопътните сили.\r\nТой коментира, че изразходването на големи средства за модерна техника като самолетоносачи, изтребители и безпилотни апарати, за сметка на парите за личния състав на сухопътните сили, може да се окаже сериозна грешка.\r\n„Американците ще се откажат от нас като полезен съюзник. Честно казано, всяка мисъл, че Британия ще бъде приета сериозно в света след Брекзит, ще изчезне“,  каза той, предупреждавайки, че намаляването на личния състав на Британската армия до 66 хиляди души ще има негативни последствия. Симеон Миланов", "date": "2017-07-02", "title": "The Telegraph: Британски генерал предупреди, че отбранителните способности на Великобритания могат да намалеят сериозно"}
{"url": "http://www.focus-news.net/news/2017/07/02/2410968/saudi-gazette-sauditska-arabiya-oae-bahreyn-i-egipet-smyatat-che-deystviyata-im-sreshtu-katar-sa-legalni-spored-pravilata-na-svetovnata-targovska-organizatsiya.html", "text": "Кралство Саудитска Арабия, Обединените арабски емирства, Бахрейн и Египет информираха Световната търговска организация (СТО), че действията, които са предприели срещу Катар, са легитимни, предава Saudi Gazette .\r\nТова се случи по време на среща на Търговския съвет на СТО в Женева.\r\nСаудитска Арабия, ОАЕ, Бахрейн и Египет подчертаха, че решенията, които са взели, са в рамките на регулациите и правилата на СТО. Симеон Миланов", "date": "2017-07-02", "title": "Saudi Gazette: Саудитска Арабия, ОАЕ, Бахрейн и Египет смятат, че действията им срещу Катар са легални според правилата на Световната търговска организация"}
{"url": "http://www.focus-news.net/news/2017/07/02/2410979/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Десетки хиляди излязоха на протест срещу консервативното правителство на Тереза Мей, предава The Independent .\r\nПротестът протече под наслов „Нито един ден повече“.\r\nПочти 100 хиляди души присъстваха на митинга, според организационния орган наречен „Народното събрание“.  Протестиращите слушаха речи от редица говорители, включително лидера на лявата Лейбъристка партия Джереми Корбин.\r\nПредседателят на лейбъристите Джереми Корбин и протестиращите критикуваха торите за политиката на финансова дисциплина.\r\n*** Шест от всеки 10 британци искат да запазят европейското си гражданство след Брекзит, предава The Guardian.\r\nПравото да живеят, работят, учат и пътуват в Европейския съюз, искат да запазят близо 60 % от британците, според изследване на Лондонското училище по икономика.\r\nПодкрепата за запазване на тези права е най-висока сред гражданите във възрастовата граница от 18 до 24 годишна възраст. Почти 85 % от тях искат да запазят европейското си гражданство, в допълнение към британското. Близо 80 % от жителите на Лондон искат същото.\r\nПо проекта за това изследване са работили професорът по политически науки Майкъл Брутер, професор Сара Харисън по електорална психология, както и частната компания „Опиниум“.\r\n*** Сухопътните сили на Великобритания могат да отслабнат сериозно, заяви бившият началник на британския Генерален щаб генерал лорд Ричард Данът, предава The Telegraph .\r\nСпоред генерал лорд Данът, ако правителството ограничи отново военния бюджет, това ще стане за сметка на сухопътните сили.\r\nТой коментира, че изразходването на големи средства за модерна техника като самолетоносачи, изтребители и безпилотни апарати, за сметка на парите за личния състав на сухопътните сили, може да се окаже сериозна грешка.\r\n„Американците ще се откажат от нас като полезен съюзник. Честно казано, всяка мисъл, че Британия ще бъде приета сериозно в света след Брекзит, ще изчезне“,  каза той, предупреждавайки, че намаляването на личния състав на Британската армия до 66 хиляди души ще има негативни последствия.\r\n*** Политици от Шотландската национална партия считат, че лидерът им Никола Стърджън трябва да съди британското правителство, предава The Scottish Herald .\r\nШотландските политици искат това заради сделката между Консервативната партия и Демократичната юнионистка партия според, която Северна Ирландия ще получи още 1 милиард лири от националния бюджет.\r\nБившият шотландски министър Алекс Нейл заяви, че подобно правно действие може да свали торите от власт.\r\nСпоред Шотландската национална партия, Никола Стърджън може да осъди британското правителство, тъй като Шотландия не получава допълнителни средства, докато Северна Ирландия ще получи 1 милиард лири в замяна на 10-те северноирландски депутати, които ще подкрепят правителството на Тереза Мей.\r\n***Премиерът Тереза Мей е под натиск от министрите си, да прекрати правителствената политика на остеритет, предава The Observer .\r\nТереза Мей се изправя срещу голяма опозиция в партията си, която не одобрява политиката на прекомерна финансова дисциплина. Високопоставени представители на Консервативната партия смятат, че правителството трябва да започне да направи заплатите на служителите от здравната система по-големи, както и да увеличи средствата за училищата.\r\nОсвен това, те искат и „национален дебат“ за студентските дългове.\r\nМинистърът на здравеопазването Джереми Хънт, както и министърът на образованието Джъстин Грийнинг настояха за повече средства. Това се случва на фона на все по-растящата популярност на опозиционния лидер Джереми Корбин, и все по-малкото одобрение за кабинета.\r\nМинистърът на финансите Филип Хамънд ще трябва да обмисли вдигане на данъците, ако Тереза Мей реши да изпълни исканията, както на съпартийците си, така и на опозицията.", "date": "2017-07-02", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/02/2410981/intenziven-trafik-i-tapi-po-patishtata-v-parviya-den-na-yuli-obzor.html", "text": "Интензивен трафик и тапи по пътищата белязаха първия ден на юли, когато стотици българи се отправиха на почивка. Изключително интензивно бе движението в посока Гърция. ГКПП „Кулата – Промахон“ работи при максимален капацитет, за да поеме трафика от леки автомобили и автобуси. Поради многобройния поток от леки автомобили те се обработваха на три трасета, а автобусите и товарните автомобили на по едно трасе. На изход граничните проверки се извършваха от максимален брой служители - 8 (в това число и началник смяна) при налични четири работни станции и се пропускаха средно около 10 автомобила в минута. Периодично трасетата от леки автомобили се задръстваше заради задължителната обработка на документите на граждани на трети страни (основно Сърбия, Молдова и Украйна) , които съставляваха немалка част от пътникопотока. От ГД „Гранична полиция“ препоръчаха на шофьорите да ползват и алтернативния граничен пункт с Гърция през ГКПП „Илинден – Ексохи“. За периода 12.00 – 21.00 часа бе ограничено движението на тежкотоварни автомобили над 7.5 тона на територията на граничните ни пунктове с Румъния за защита на асфалтирания път, върху който заради високите температури по време на деня, стават големи необратими деформации със загуба на стабилност върху пътната настилка. Заради това се образуваха колони от тежкотоварни автомобили с дължина около 10 км по главен път Е-79 в посока граничен пункт \"Дунав мост 2\".\r\nТапа от автомобили се образува на автомагистрала „Хемус“ в района на тунела „Витиня“ в посока София заради аварирал тежкотоварен автомобил. В района са образува огромно задръстване и километрична опашка в най-горещите часове на деня. Около час по-късно движението беше нормализирано.\r\nТрима души пострадаха при катастрофа на автомагистрала „Струма”, преди тунел „Кочериново”. Спрял лек автомобил с гръцка регистрация в аварийната лента е бил блъснат от друга кола. Гръцкият гражданин, както и водачката на другия автомобил и пътуващото с нея непълнолетно дете са транспортирани за извършване на медицински прегледи към болницата в Благоевград. Движението по автомагистралата, в района на инцидента, се регулира от служители на „Пътна полиция”.", "date": "2017-07-02", "title": "Интензивен трафик и тапи по пътищата в първия ден на юли (ОБЗОР)"}
{"url": "http://www.focus-news.net/news/2017/07/02/2410980/anadolu-agency-predstavitel-na-upravlyavashtata-turska-partiya-be-otvlechen-i-ubit.html", "text": "Регионален представител на турската „Партия на справедливостта и развитието“ (АК парти), която управлява страната, бе отвлечен и убит, предава Аnadolu Agency.\r\nАйдън Ахи, който е служил като заместник-председател на партийната организация в окрък Озалп, провинция Ван, е убит на 20 метра от дома си. Това се случва след като той е отвлечен от двама мъже, които според властите са представители на „Кюрдската работническа партия“.\r\nПредишният заместник-председател на партията в тази област, Айдън Муста също бе убит миналата година.\r\nАгенция „Фокус“ припомня, че смъртта на Айдън Ахи идва часове след като друг високопоставен функционер на „АК парти“ от Диарбекир загина. Орган Мерчан, който бе заместник-председател на партийната организация в Диарбекир бе застрелян също пред дома си. Симеон Миланов", "date": "2017-07-02", "title": "Anadolu Agency: Представител на управляващата турска партия бе отвлечен и убит"}
{"url": "http://www.focus-news.net/news/2017/07/02/2410983/afp-masovo-prekasvane-na-toka-v-tsentralna-amerika.html", "text": "Масово прекъсване на тока засегна Централна Америка, предава AFP.\r\nПрекъсването на тока засегна Панама, Коста Рика, Никарагуа и Ел Салвадор.\r\nВластите в региона се опитват да възстановят повредите.\r\nПредставители на Института за електроенергия на Коста Рика заявиха, че прекъсването на електричеството се е случило в цялата страна.\r\n„Института се опитва да определи причината за проблема“, заяви министърът на комуникациите Маурисио Херера. Той добави, че властите са успели да възстановят електричеството в някои райони на страната.\r\nВластите в Панама заявиха, че в страната е имало само „частично прекъсване на тока“. Президентът на страната Хуан Карлос Варела заяви, че електричеството е спряло за около 15 минути.  Симеон Миланов", "date": "2017-07-02", "title": "AFP: Масово прекъсване на тока в Централна Америка"}
{"url": "http://www.focus-news.net/news/2017/07/02/2411256/plovdiv-dvama-choveka-sa-postradali-pri-sbivaneto-v-sheker-mahala.html", "text": "Двама човека са пострадали в Шекер махала след сбиване между две ромски фамилии. Това съобщи за Агенция „Фокус“ директорът на ОДМВР-Пловдив Атанас Илков. Той увери, че е овладяна ситуацията. Пострадалите в момента са в болница. Повече информация за инцидента се очаква да има на по-късен етап.", "date": "2017-07-02", "title": "Пловдив: Двама човека са пострадали при сбиването в Шекер махала"}
{"url": "http://www.focus-news.net/news/2017/07/02/2410982/sport-v-sankt-peterburg-shte-se-provede-finalat-na-kluba-na-konfederatsiite.html", "text": "На тържествена церемония в Санкт Петербург ще бъде закрито първенството на Клуба на конфедерациите. Церемонията по закриването ще започне в 19:15 ч. местно време. На терена ще излязат отборите на Германия и Чили.", "date": "2017-07-02", "title": "Спорт: В Санкт Петербург ще се проведе финалът на Клуба на конфедерациите"}
{"url": "http://www.focus-news.net/news/2017/07/02/2410985/the-new-york-times-pri-sblasak-s-meksikanskite-sili-za-sigurnost-17-vaorazheni-mazhe-sa-ubiti.html", "text": "Мексиканските власти заявиха, че 17 въоръжени мъже са убити при сблъсък със силите за сигурност на страната в щата Синалоа, предава The New York Times.\r\nПри престрелката петима полицаи са ранени. \r\nСблъсъкът започва, когато властите получават информация, че двама мъже са застреляни и убити пред магазин в градчето Вила Юнион, на ок. 30 км от курортния град Мазатлан.\r\nМестната полиция засича конвой от въоръжени мъже на път близо до Вила Юнион. Въоръжените мъже са открили огън по полицаите, съобщи заместник-министърът по обществената безопасност на Синалоа Кристобал Кастанеда Камарило.\r\nМестните полицаи са подали сигнал за помощ към щатската полиция и части на армията.  При сражението армията и полицията надделяват, а въоръжените криминални елементи са убити.По всяка вероятност убитите са представители на някои от криминалните картели, с които мексиканското правителство води война. Щатът Синалоа е честа арена на сражения и сблъсъци между армията и полицията от една страна, и бойци на картелите от друга.Симеон Миланов", "date": "2017-07-02", "title": "The New York Times: При сблъсък с мексиканските сили за сигурност 17 въоръжени мъже са убити"}
{"url": "http://www.focus-news.net/news/2017/07/02/2410986/asian-correspondent-filipinskata-armiya-mozhe-da-izpolzva-dareni-ot-kitay-orazhiya-na-boynoto-pole-sreshtu-ekstremistite-v-mindanao.html", "text": "Въоръжените сили на Филипините заявиха, че може да използват оръжия и муниции дарени от Китай, в сраженията си срещу терористичната група, която превзе град Марави, предава Asian Correspondent .\r\nКитай дари повече от 3 хиляди автомата и снайпера, както и амуниции за тях. Цялото дарение е на стойност 7.35 милиона долара. Филипинските военни твърдят, че скоро тези оръжия ще бъдат употребени на бойното поле в Минданао, където армията се сражава срещу ислямистки терористи. Симеон Миланов", "date": "2017-07-02", "title": "Asian Correspondent: Филипинската армия може да използва дарени от Китай оръжия на бойното поле срещу екстремистите в Минданао"}
{"url": "http://www.focus-news.net/news/2017/07/02/2410988/interfaks-deset-zaginali-pri-patno-transportno-proizshestvie-v-tatarstan.html", "text": "В резултат на сблъсък между товарен автомобил с пътнически автобус близо до град Заинск в Татарстан, поне десет души са загинали, а още девет са ранени, предава Интерфакс .\r\n„По предварителни данни 10 души са загинали. Още девет са хоспитализирани“, съобщи пресслужбата на Министерството на вътрешните работи на руската република Татарстан.\r\nПолицията все още установява причината за инцидента.  Симеон Миланов", "date": "2017-07-02", "title": "Интерфакс: Десет загинали при пътно-транспортно произшествие в Татарстан"}
{"url": "http://www.focus-news.net/news/2017/07/02/2410990/sport-dzhoshua-buatsi-debyutira-s-pobeda-nad-karlos-mena.html", "text": "Олимпийският бронзов медалист Джошуа Буатси победи кубинеца Карлос Мена на лондонската арена О2. Победата бе извоювана с технически нокаут във втория рунд. Към края на мача се наложи реферът да се намеси, за да спре побоя, който се изсипа върху кубинеца.", "date": "2017-07-02", "title": "Спорт: Джошуа Буатси дебютира с победа над Карлос Мена"}
{"url": "http://www.focus-news.net/news/2017/07/02/2410989/tass-trima-dushi-sa-zaginali-a-pet-sa-v-neizvestnost-zaradi-svlachishte-v-kitay.html", "text": "Трима души са загинали, а пет са в неизвестност заради свлачище в централен Китай, предава ТАСС .\r\nБедствието се е случило в провинция Хунан. Причината са проливните дъждове, които започнаха в петък.\r\nКъм момента на мястото са изпратени спасителни екипи. Симеон миланов", "date": "2017-07-02", "title": "ТАСС: Трима души са загинали, а пет са в неизвестност заради свлачище в Китай"}
{"url": "http://www.focus-news.net/news/2017/07/02/2410984/tass-raketi-na-siriyskoto-vvs-sa-padnali-na-teritoriyata-na-yordaniya.html", "text": "Три ракети пуснати от сирийските Военновъздушни сили по формирования на въоръжената опозиция, са паднали близо до контролно-пропускателен пункт Джабер Рамта на границата с Йордания, предава ТАСС. Това заявиха представители на командването на Въоръжените сили на кралство Йордания.\r\nПо техни сведения инцидентът се е случил по време на операция по преследването на бойци на територията на Сирия. Сирийската армия е получила въздушна поддръжка. Две ракети са паднали до митнически център, а една на магистрала. Няма данни за щети или жертви, заявиха йорданските власти. Симеон Миланов", "date": "2017-07-02", "title": "ТАСС: Ракети на сирийското ВВС са паднали на територията на Йордания"}
{"url": "http://www.focus-news.net/news/2017/07/02/2410987/reuters-mestnite-izbori-v-tokio-mogat-da-se-okazhat-kritichni-za-upravlyavashtata-liberaldemokraticheska-partiya.html", "text": "Жителите на Токио ще гласуват в избори, които могат да създадат сериозни проблеми за министър-председателя Шинзо Абе, предава Reuters.\r\nЕкспертите разглеждат общинските избори в Токио като своеобразен референдум относно представянето на губернатора Юрико Коике. Слабо представяне на Либералдемократическата партия може да се отчете и като негативно обществено мнение за настоящия мандат на премиера Шинзо Абе.\r\nСоциолозите припомнят, че в миналото общинските избори в Токио са били особено показателни за общонационалните тенденции. Симеон Миланов", "date": "2017-07-02", "title": "Reuters: Местните избори в Токио могат да се окажат критични за управляващата Либералдемократическа партия"}
{"url": "http://www.focus-news.net/news/2017/07/02/2410996/sport-zhenskite-basketbolni-otbori-na-kolumbiya-i-arzhentina-shte-igrayat-za-yuzhnoamerikanskata-kupa.html", "text": "Последната игра от южноамериканския шампионат по баскетбол за жени U17, ще се играе между Аржентина и Колумбия.\r\nДокато отборите на двете страни ще играят за златото, Чили и Венецуела ще се срещнат в двубои за бронза.\r\nАржентина си спечели правото да играе за златния медал след като победи Венецуела с 95:61 на полуфиналите.", "date": "2017-07-02", "title": "Спорт: Женските баскетболни отбори на Колумбия и Аржентина ще играят за южноамериканската купа"}
{"url": "http://www.focus-news.net/news/2017/07/02/2410995/gulf-times-ministarat-na-otbranata-na-katar-se-sreshtna-s-turskiya-prezident-erdogan.html", "text": "Турският президент Ердоган се срещна с министъра на отбраната на Катар д-р Халид бин Мохамед ал Атия, който е на посещение в Турция, предава Gulf Times.\r\nДвамата говориха за двустранните отношения между Турция и Катар. Турският президент разгледа световните и регионални политически развития. Симеон Миланов", "date": "2017-07-02", "title": "Gulf Times: Министърът на отбраната на Катар се срещна с турския президент Ердоган"}
{"url": "http://www.focus-news.net/news/2017/07/02/2410991/the-guardian-katar-othvarlya-iskaniyata-na-sauditska-arabiya-oae-bahreyn-i-egipet.html", "text": "Катар заяви, че не се страхува от военна операция заради отказа да се посрещнат исканията на Саудитска Арабия, ОАЕ, Бахрейн и Египет, предава The Guardian.\r\nПо време на визита в Рим, външният министър шейх Мохамед бин Абдулрахман ал Тани отхвърли исканията на четирите арабски страни като нарушение на суверенитета на Катар.\r\n„Вярваме, че светът се управлява от международни закони, които не позволяват на големите страни да малтретират малките“, заяви той по време на пресконференция в Италия.\r\n„Никой няма право да заповядва  и да налага ултиматуми на суверенна страна“, каза ал Тани.  Симеон Миланов", "date": "2017-07-02", "title": "The Guardian: Катар отхвърля исканията на Саудитска Арабия, ОАЕ, Бахрейн и Египет"}
{"url": "http://www.focus-news.net/news/2017/07/02/2410997/pointmd-turski-grazhdanin-be-arestuvan-v-kishinev-sled-kato-zaplashi-che-shte-se-vzrivi.html", "text": "Турски гражданин, който заяви, че има 2 кг взривен материал, бе арестуван на летището в Кишинев, предава молдавският портал point.md .\r\nСлужители на Гранична полиция са арестували турския гражданин, и са изолирали багажа му.\r\nМъжът ще бъде задържан за 30 дена от молдавските органи за сигурност. Симеон Миланов", "date": "2017-07-02", "title": "Point.md: Турски гражданин бе арестуван в Кишинев след като заплаши, че ще се взриви"}
{"url": "http://www.focus-news.net/news/2017/07/02/2410993/ara-news-bivsh-amerikanski-poslanik-v-oon-prizova-da-se-ogranichi-podkrepata-na-sasht-za-irak-zaradi-vrazki-s-iran.html", "text": "Бившият американски посланик в ООН Джон Болтън каза, че САЩ трябва да ограничат подкрепата си за Ирак, заради връзките на страната с Иран, предава ARA News .\r\n„Първо, САЩ трябва да изоставят или да ограничат значително военната си подкрепа за правителството на Ирак. Въпреки запазването на тристранната коалиция от кюрди, сунити и шиити, столицата все още се доминира от от шиити лоялни на Иран“, заяви американският дипломат.\r\n„Днес Ирак прилича на Източна Европа през 40-те, когато съветската анаконда стягаше хватката си. Разширяването на политическия и военен контрол на Ирак над територии, които бяха превзети от Ислямска държава, разширява влиянието на Техеран. Това не може да е в интересите на Америка“, каза Болтън. Симеон Миланов", "date": "2017-07-02", "title": "ARA News: Бивш американски посланик в ООН призова да се ограничи подкрепата на САЩ за Ирак заради връзки с Иран"}
{"url": "http://www.focus-news.net/news/2017/07/02/2410998/pregled-na-mezhdunarodnite-novini-do-6-chasa-agentsiya-fokus.html", "text": "Бившият македонски премиер Любчо Георгиевски написа във Фейсбук защо България и Македония трябва да честват съвместно някои празници.\r\nЕто какво написа Любчо Георгиевски по въпроса:\r\n„Тези дни се вдигна облак прах около  обявения договор за добросъседство между България и Македония. Не може да не констатирам, че ако не беше колишевистката (от видния македонист Лазар Колишевски, бел.ред) политика на ВМРО-ДПМНЕ нямаше да има полу-вето от българска страна, и въобще нямаше да има потребност от такъв договор.  Заев само прагматично отключва процесите, които предишният парламент заключи.\r\nА сега и за съдържанието, защо не е спорен този договор за съвместно честване на някои празници. Ще акцентирам на Илинденско-Преображенското въстание.\r\nОрганизацията, която е подготвила въстанието до 1902 г. се е наричала Български Македонско-Одрински революционен комитет (БМОРК, бел.ред). Според нейния устав, който е написан от Гоце Делчев и Гьорче Петров, част  от същата можел да бъде само член на Българската екзархия, а всички други народности били по дефиниция изключени до 1902 г.\r\nГлавен език на писмената комуникация е българският литературен език. Всички документи, писма и какъвто и да било писмен документ от организацията, е написан на същия.\r\nВсички ръководители били учители на Българската екзархия – Делчев, Груев, Петров, Тошев. Или български офицери, какъвто е командирът на Илинденското въстание Борис Сарафов.\r\nНай-голяма финансова и въоръжена помощ идвала от България, а всички бази за оттегляние и криене били именно там.\r\nВ самото име на организацията имаме и технически проблем. Одринско е територия от река Места до Черно море, в която живеят също и турци, помаци и гърци. Но спойката е само е българското население в Одринско. Значи и от технически аспект организацията е партньорска с българите.  Както Гоце Делчев е бил инспектор в Македония на четите, така е бил и за българските чети в Одринско. Конгресът на Одринската област от 1902 г., когато те провяли сепаратистки амбиции, е бил лично председателстван от Делчев, който пресякъл тези амбиции.\r\nРазбира се, когато била получена заповед за въстание, българите от Одринската област цялостно изпълняват наредбата за въстанието. На дата десет дни след Илинден на празника Преображение, както им е наредено. Под същата команда.“\r\n***Израелските отбранителни сили (ИОС) изпратиха предупреждение до Сирия след нов инцидент в Голанските възвишения.\r\nВ изявлението на израелските военни се казва, че два снаряда, които не са били идентифицирани, са паднали в северната част на Голанските възвишения.\r\nИ двата са резултат от „вътрешните сражения в Сирия“, заявиха израелските военни.\r\n„Израел ще държи сирийския режим отговорен за всяко нарушаване на границите му, и ще действа съобразно с това“, каза говорителят на армията бригаден-генерал Ронен Манелис.\r\n***Десетки хиляди излязоха на протест срещу консервативното правителство на Тереза Мей.\r\nПротестът протече под наслов „Нито един ден повече“.\r\nПочти 100 хиляди души присъстваха на митинга, според организационния орган наречен „Народното събрание“.  Протестиращите слушаха речи от редица говорители, включително лидера на лявата Лейбъристка партия Джереми Корбин.\r\nПредседателят на лейбъристите Джереми Корбин и протестиращите критикуваха торите за политиката на финансова дисциплина.\r\n*** Папа Франциск смени един от най-високопоставените кардинали и теолози на Ватикана.\r\nГерманецът кардинал Герхард Лудвиг Мюлер бе заменен от испанеца архиепископ Луис Франциско Ладария Ферер. Консервативният кардинал Мюлер, който бе глава на Конгрегацията  за доктрината на вярата, няма да получи втори мандат на позицията си. Източници от Ватикана твърдят, че новият председател на Конгрегацията за доктрината на вярата, който също като папата е член на йезуитския орден, е по-либерален във възгледите си, за разлика от кардинал Мюлер.\r\n*** Поне 2000 души бяха евакуирани от главното летище на Париж „Шарл дьо Гол“.\r\nОсем полета бяха прекратени след като един човек премина в „ограничената зона“, без да мине през охранителните проверки.\r\n„Трябваше да евакуираме „обеззаразената“ зона, за да се провери дали няма оставен обект“, заявиха източници от летището.\r\nЕвакуацията е извършена от зона в терминал 2F на летище „Шарл дьо Гол“, до която пътниците имат достъп едва след преминаване през охраната.\r\n„Полицията претърси терминала от горе до долу, и не намери подозрителни обекти“, заяви източникът от летището.\r\nДвадесет полета бяха забавени заради инцидента.\r\n*** Израелските отбранителни сили (ИОС) нанесоха удар по правителствените сили в Сирия .\r\nТова се случи след като по-рано два снаряда от Сирия паднаха на територията на Голанските възвишения.\r\n„От тактическа гледна точка, ако атакуваш от изток на запад, конфликтът ще се разпространи, докато ако искаш да победиш, трябва да нападнеш от север към юг, за да предотвратиш разпространяване на конфликта към Израел“, каза генералът от ИОС Ницан Нуриел според, който падналите снаряди на израелска територия са резултат от посоката, която сирийският режим е избрал за офанзивата си.\r\n*** Четирима демонстранти са загинали във венецуелския град Баркисимето. \r\nСпоред представители на властта, броят на загиналите при протести срещу правителството през последните три месеца, е достигнал до 89.\r\nНяма официални данни относно това, което е довело до последните четири смъртни случая. Представител на опозицията във венецуелския парламент каза, че жертвите, които са били на възраст от 20 до 49, са загинали вследствие на огнестрелни рани.\r\nБаракисимето се намира на 350 км от столицата Каракас.\r\n*** Регионален представител на турската „Партия на справедливостта и развитието“ (АК парти), която управлява страната, бе отвлечен и убит.\r\nАйдън Ахи, който е служил като заместник-председател на партийната организация в окрък Озалп, провинция Ван, е убит на 20 метра от дома си. Това се случва след като той е отвлечен от двама мъже, които според властите са представители на „Кюрдската работническа партия“.\r\nПредишният заместник-председател на партията в тази област, Айдън Муста също бе убит миналата година.\r\nАгенция „Фокус“ припомня, че смъртта на Айдън Ахи идва часове след като друг високопоставен функционер на „АК парти“ от Диарбекир загина. Орган Мерчан, който бе заместник-председател на партийната организация в Диарбекир бе застрелян също пред дома си.\r\n*** Три ракети пуснати от сирийските Военновъздушни сили по формирования на въоръжената опозиция, са паднали близо до контролно-пропускателен пункт Джабер Рамта на границата с Йордания . Това заявиха представители на командването на Въоръжените сили на кралство Йордания.\r\nПо техни сведения инцидентът се е случил по време на операция по преследването на бойци на територията на Сирия. Сирийската армия е получила въздушна поддръжка. Две ракети са паднали до митнически център, а една на магистрала. Няма данни за щети или жертви, заявиха йорданските власти.\r\n*** Катар заяви, че не се страхува от военна операция заради отказа да се посрещнат исканията на Саудитска Арабия, ОАЕ, Бахрейн и Египет.\r\nПо време на визита в Рим, външният министър шейх Мохамед бин Абдулрахман ал Тани отхвърли исканията на четирите арабски страни като нарушение на суверенитета на Катар.\r\n„Вярваме, че светът се управлява от международни закони, които не позволяват на големите страни да малтретират малките“, заяви той по време на пресконференция в Италия.\r\n„Никой няма право да заповядва  и да налага ултиматуми на суверенна страна“, каза ал Тани.", "date": "2017-07-02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/02/2410992/the-times-of-india-benyamin-netanyahu-i-narendra-modi-shte-prisastvat-zaedno-na-publichno-sabitie-v-tel-aviv.html", "text": "Израелският министър-председател Бенямин Нетаняху бе поканен да участва на обществено събитие заедно с премиера на Индия Нарендра Моди, предава The Times of India .\r\nДвамата ще говорят пред общността на израелските индийци. Организаторите на събитието очакват поне 4 хиляди присъстващи.\r\nИндийският министър-председател често се среща с индийската диаспора по време на пътуванията си. Обикновено той се обръща към сънародниците си по свое желание. Агенция „Фокус“ припомня, че визитата на Моди предизвика изключителен интерес както в Израел, така и по света. Симеон Миланов", "date": "2017-07-02", "title": "The Times of India: Бенямин Нетаняху и Нарендра Моди ще присъстват заедно на публично събитие в Тел Авив"}
{"url": "http://www.focus-news.net/news/2017/07/02/2411000/the-guardian-donald-tramp-razkritikuva-ostro-mediite.html", "text": "Американският президент Доналд Тръмп разкритикува „фалшивите новини“, които той обвини в опити да го накарат да „замълчи“, предава The Guardian.\r\nПрезидентът на САЩ изнесе реч по време на евангелистко мероприятие, в която се изказа остро за редица медии.\r\n„Фалшивите медии се опитват да ни заглушат, но няма да им позволим“, каза той.\r\n„Фалшивите медии се опитаха да спрат похода ни към Белия дом. Аз съм президент, а те не са“, заяви той пред поддръжниците си. Симеон Миланов", "date": "2017-07-02", "title": "The Guardian: Доналд Тръмп разкритикува остро медиите"}
{"url": "http://www.focus-news.net/news/2017/07/02/2411004/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: област Бургас: до 15.07.2017 г. в участъка от п. в. „Карнобат“ до п.в. „Ветрен“, от км 325 до км 359, се извършва почистване и оформяне на земен окоп, както и изрязване и почистване на храсти в двете посоки.\r\nАМ „Хемус“: област София:\r\nОграничено е движението в тунел „Витиня“ в посока Варна, поради ремонтни дейности. Организацията на движението е:\r\n-\tЗа леки МПС:\r\nОт км 31+960 до км 33+850 и в тунел „Витиня“ движението се осъществява двупосочно в платното в посока София. В тунел „Витиня“ на съоръжението при км 33+600 се забранява движението в изпреварващата лента, като леките МПС се движат в по една лента в посока Софиа и в посока Варна.\r\nОт км 33+850 до км 36+750 движението е в двете платна на АМ „Хемус“;\r\nВ участъка от км 36+750 до км 37+720 поради ремонт на виадукта при км 37+520, движението се осъществява двупосочно в платно за София. \r\n-\tЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nОграничено  едвижението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в платното в посока София. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.;  област Варна: До 15.07.2017 г. в участъка от км 422 до км 423 се изпълняват ремонтни дейности но асфалтовата настилка. Движението се осъществява в свободната от ремонтни дейности лента. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: До 17.07.2017 г. Движението е в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъкът е сигнализиран с необходимите пътни знаци. Срок :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 Видин-Калафат се ограничава трафика на всички превозни средства преминаващи в двете посоки на движение през съоръжението на 03.07.2017 г. от 9.00 часа до 11.00 часа.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение до 07.07.2017 г.; Мездра-Новачене от км 163+000 до км 175+600  – ремонт на ограничителни системи. Едната от лентите е затворена за движение до 07.07.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 до 07.07.2017 г. се извършва косене в крайпътното пространство на пътя. Движението се извършва в лявата или дясната лента за движение, съгласно поставените пътни знаци. Срок \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 03.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.ОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г. ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с.Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 31.07.2017 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 05.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 05.07.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.\r\nРемонтни дейности: \r\nПът ІІ-81 Проход Петрохан-с. Боровци от км 52+300 до 80+162 км – движение с повишено внимание в една лента, поради изпълнение на строително-монтажни работи при поставяне на ограничителни системи. Регулиране на движението на участъците се извършва от сигналисти. Срок до 03.07.2017 г.; път ІІI-1011 с. Владимирово-с. Септемврийци от км 0+000 до км 11+000 – движение в една лента, поради частични ремонтни дейности на асфалтовата настилка. Регулиране на движението на участъците се извършва от сигналисти. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 03.07.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-301 Левски-Асеновци от км 10+000 до км 16+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-303 Левски-Градище от км 12+000 до км  19+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.;  път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Лозница-с. Мировец от км 89+517 до км 93+517 – частичен ремонт на асфалтова настилка. Срок до 03.07.2017 г. ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет кладенци-Борово и обратно \r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 03.07.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът ІІІ-488 Ичера-Сливен от км 12+000 до км 18+000 – движение в едната лента, поради частичен ремонт асфалтова настилка до 03.07.2017 г.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-82 Самоков-София от км 57+000 до км 58+000 в посока София – движение в една лента поради ремонтни дейности по свлачище. Движението се осъществява двупосочно в лентата посока Самоков. Срок 03.07.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; \r\nпът III- 6602 Старозагорски бани-Пъстрово от км 14+000 до км 29+963 – движение в една лента, поради извършване на частични ремонтни дейности на асфалтова настилка до 02.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017-07-02", "title": "Актуална пътна обстановка"}
{"url": "http://www.focus-news.net/news/2017/07/02/2410994/saudi-gazette-vanshniyat-ministar-na-sauditska-arabiya-zayavi-che-iskaniyata-kam-katar-ne-podlezhat-na-pregovori.html", "text": "„Бойкотът на Катар изпраща послание към Доха, че търпението ни ще се изчерпи“, заяви саудитският външен министър Адел ал Джубейр, цитиран от Saudi Gazette.\r\nВ социалните мрежи той написа, че исканията на Саудитска Арабия, Бахрейн, ОАЕ и Египет към Катар, не подлежат на разискване. Той добави, че Саудитска Арабия отхвърля „подкрепата на Катар за тероризма и екстремизма“, която застрашава сигурността на кралството и региона.\r\nМинистър ал Джубейр заяви, че Катар не спазва ангажиментите си, и не изпълнява обещанието си да прекрати подкрепата за екстремизма. Симеон Миланов", "date": "2017-07-02", "title": "Saudi Gazette: Външният министър на Саудитска Арабия заяви, че исканията към Катар не подлежат на преговори"}
{"url": "http://www.focus-news.net/news/2017/07/02/2411001/reuters-donald-tramp-shte-provede-telefonen-razgovor-s-liderite-na-kitay-i-yaponiya.html", "text": "Президентът на САЩ Доналд Тръмп ще проведе телефонен разговор с японския министър-председател Шинзо Абе, както и с китайския президент Си Дзинпин, предава Reuters.\r\nИнформацията за предстоящия разговор бе потвърдена от Белия дом. \r\nОт администрацията на президента не уточниха причината за разговора, както и въпросите, които лидерите на трите най-големи икономики в света ще обсъдят. Симеон Миланов", "date": "2017-07-02", "title": "Reuters: Доналд Тръмп ще проведе телефонен разговор с лидерите на Китай и Япония"}
{"url": "http://www.focus-news.net/news/2017/07/02/2411002/daily-sabah-pone-10-boytsi-na-kyurdskata-rabotnicheska-partiyasa-bili-ubiti-pri-turska-voenna-operatsiya.html", "text": "Поне 10 бойци на „Кюрдската работническа партия“, включително високопоставен член, са били убити по време на турска антитерористична операция в северната част на Ирак, предава Daily Sabah .\r\nОперацията е била проведена на територията на северен Ирак, както и югоизточните провинции на Турция, заяви турският Генерален щаб.\r\nВъздушните удари в областта Метина в Ирак са започнали след като Турската армия е получила информация, че ПКК се готви за нападение. Симеон Миланов", "date": "2017-07-02", "title": "Daily Sabah: Поне 10 бойци на „Кюрдската работническа партия“са били убити при турска военна операция"}
{"url": "http://www.focus-news.net/news/2017/07/02/2411006/predstoyashti-mezhdunarodni-sabitiya-za-2-yuli-agentsiya-fokus.html", "text": "***  Министрите на вътрешните работи на Франция, Германия и Италия ще се срещнат, за да обсъдят мигрантската криза, пред която е изправен Рим.\r\n***  Ирак се подготвя да обяви победа над терористичната групировка „Ислямска държава“ в Мосул през „следващите няколко дни“.\r\n***  Следене на ситуацията около кризата в Персийския залив при наближаването на крайния срок, до който Катар трябва да изпълни исканията на Саудитска Арабия. \r\n***  Бившият министър-председател на Израел Ехуд Олмерт ще бъде освободен от затвора, след като е излежал две трети от присъдата си за корупция. \r\n*** Антиглобалистка демонстрация една седмица преди срещата на Г-20.\r\n*** ООН ще проведе 41-вата сесия на Комисията за световно наследство.", "date": "2017-07-02", "title": "Предстоящи международни събития за 2 юли (Агенция \"Фокус\")"}
{"url": "http://www.focus-news.net/news/2017/07/02/2410978/the-scottish-herald-shotlandskata-natsionalna-partiya-e-nedovolna-ot-sporazumenieto-na-konservatorite-s-demokratichnata-yunionistka-partiya.html", "text": "Политици от Шотландската национална партия считат, че лидерът им Никола Стърджън трябва да съди британското правителство, предава The Scottish Herald .\r\nШотландските политици искат това заради сделката между Консервативната партия и Демократичната юнионистка партия според, която Северна Ирландия ще получи още 1 милиард лири от националния бюджет.\r\nБившият шотландски министър Алекс Нейл заяви, че подобно правно действие може да свали торите от власт.\r\nСпоред Шотландската национална партия, Никола Стърджън може да осъди британското правителство, тъй като Шотландия не получава допълнителни средства, докато Северна Ирландия ще получи 1 милиард лири в замяна на 10-те северноирландски депутати, които ще подкрепят правителството на Тереза Мей.  Симеон Миланов", "date": "2017-07-02", "title": "The Scottish Herald: Шотландската национална партия е недоволна от споразумението на консерваторите с Демократичната юнионистка партия"}
{"url": "http://www.focus-news.net/news/2017/07/02/2411005/predstoyashti-sabitiya-v-stranata-za-2-yuli-agentsiya-fokus.html", "text": "***\r\nОт 11.00 часа на лятната естрада в Борисовата градина ще бъде даден старт на първия Фестивал на азиатската култура. Събитието ще бъде открито от Вицепрезидента на Р България Илияна Йотова, Министъра на туризма Николина Ангелкова, както и представители на 12 азиатски посолства у нас. Очаква се и кметът на град София Йорданка Фандъкова. \r\n***\r\nОт 10.00 до 13.00 часа на Женския пазар в градинката на ъгъла на ул. „Лозенград\" и ул. „Стефан Стамболов\" ще се проведе инициатива от кампанията „Подари си приятел“, организирана от „Пазари Възраждане\" ЕАД и ОП „Екоравновесие\".\r\n***\r\nОт 10.00 часа ще се проведе Хайку разходка из София, по време на която поетите пишат хайку стихове. Сборният пункт е пред Столична библиотека.\r\n***\r\nОт 19.00 часа в парк „Заимов“ ще се проведе концерт на „Дикси Бойс Бенд“ като част от лятната културна програма на Столична община. \r\n***\r\nОт 20.00 часа в Голямата зала на Военни клуб музиканти от европейски оркестри ще изнесат концерт. \r\n***\r\nОт 09.00 часа на крепостта „Царевец\" продължава фестивала „Ежедневието на средновековен Търновград\".  \r\n***\r\nОт 11.00 до 17.00 часа на крепостта „Царевец\" ще се проведе Приключенска игра „Средновековни криминални загадки: Тайната на 9-те ключа“. \r\n***\r\nОт 16.00 часа в концертната зала на град Добрич ще се проведе XIV Международен хоров фестивал „Маестро Захари Медникаров” – Албена - Добрич 2017.\r\n***\r\nОт 10.30 часа ще бъде открит вторият фестивален ден от юбилейния фолклорен фестивал „Пее u танцува“ 2017. \r\n***\r\nОт 19.00 часа на амфитеатъра ще се проведе третото издание на Международния фестивал „Несебър - остров на изкуствата“ под патронажа на кмета на общината Николай Димитров.\r\n***\r\nОт 09.00 часа в митрополитския храм „Св. вмчца Марина” Знеполският епископ Арсений, викарий на Пловдивския митрополит, ще отслужи архиерейска света Литургия за четвърта Неделя след Петдесетница. \r\n***\r\nОт 19.00 часа в „Ресторанта на здравеопазването\" ще се проведе летен турнир по табла. \r\n***\r\nОт 19.00 часа ще бъде открит празника на село Бостина.\r\n***  \r\nОт 17.30 часа във мраморното фоайе на Регионален исторически музей ще бъде експонирана изложбата „Каракачаните – черните хора с бели души”.\r\n***\r\nОт 10.00 часа  на площад „Олимпийски“ продължава конкурсът за Шлагерна и стара градска песен.", "date": "2017-07-02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2017/07/02/2411003/the-times-of-israel-bivshiyat-izraelski-premier-ehud-olmert-be-pusnat-na-svoboda.html", "text": "Бившият министър-председател на Израел Ехуд Омерт бе пуснат на свобода след 16 месеца в затвора по обвинения в корупция, предава The Times of Israel.\r\nВ четвъртък бе решено, че за добро поведение бившият премиер може да бъде пуснат на свобода. Присъдата му бе 27 месеца, но Олмерт изкара 16 от тях, преди да бъде освободен.\r\nОт прокуратурата заявиха, че няма да обжалват това решение, което позволи на Ехуд Олмерт да получи свободата си 11 месеца по-рано от предвиденото. Симеон Миланов", "date": "2017-07-02", "title": "The Times of Israel: Бившият израелски премиер Ехуд Олмерт бе пуснат на свобода"}
{"url": "http://www.focus-news.net/news/2017/07/02/2411008/agerpress-parvata-seriya-ot-rumanski-politsai-startira-misiya-na-balgarskoto-chernomorie.html", "text": "Първата серия от румънски полицаи стартира в събота мисия в черноморските курорти на България Албена, Златни пясъци, Балчик и Несебър, предава информационната агенция Agerpress. Мисията им, насочена към подкрепа и консултиране на румънски граждани,които са на почивка в съседната държава, ще продължи до 31 август.\r\n\"На 1 юли първата серия от осем румънски полицаи замина за България, а на 1 август втората серия ще пристигне да ги замени, като всяка серия ще бъде разделена на 4 екипа от двама служители. В мисията в България ще участват полицаи от румънските полицейски инспекторати в окръзите Телеорман, Сибиу, Тимиш, Алба и др., говорещи добре български и английски език. Румънските полицейски служители трябва да предлагат подкрепа и консултации, и да провеждат патрулни дейности заедно с българските полицаи\", се казва в прессъобщението от Генералния полицейски инспекторат на Румъния, предадено на агенцията.\r\nТова е осмата година, когато се организират такива мисии, като предишните са получили признание от страна на румънските туристи.Тереза Герова", "date": "2017-07-02", "title": "Agerpress: Първата серия от румънски полицаи стартира мисия на Българското Черноморие"}
{"url": "http://www.focus-news.net/news/2017/07/02/2410999/the-jerusalem-post-izraelskiyat-parlament-glasuva-zakonoproekt-koyto-shte-blokira-vsyaka-vazmozhnost-za-razdelyane-na-erusalim.html", "text": "Законопроект, който ще блокира разделението на Ерусалим, ще бъде гласуван в израелската Министерска комисия за законодателство, предава The Jerusalem Post .\r\nПредложението направено от лидера на „Еврейски дом“ и министър на образованието Нафтали Бенет, изисква поне 80 депутата, за да се направи каквато и да е отстъпка от израелския суверенитет във всяка една част на столицата Ерусалим. Това ще блокира всякаква възможност за споразумение с палестинците.\r\nЗаконотворците от всяка партия в управляващата коалиция подкрепиха законопроекта. В момента обикновен мнозинство от 61 депутати е нужно, за да се раздели Ерусалим. Симеон Миланов", "date": "2017-07-02", "title": "The Jerusalem Post: Израелският парламент гласува законопроект, който ще блокира всяка възможност за  разделяне на Ерусалим"}
{"url": "http://www.focus-news.net/news/2017/07/02/2410977/the-observer-britanski-ministri-iskat-ministar-predsedatelyat-tereza-mey-da-prekrati-politikata-na-osteritet.html", "text": "Премиерът Тереза Мей е под натиск от министрите си, да прекрати правителствената политика на остеритет, предава The Observer .\r\nТереза Мей се изправя срещу голяма опозиция в партията си, която не одобрява политиката на прекомерна финансова дисциплина. Високопоставени представители на Консервативната партия смятат, че правителството трябва да започне да направи заплатите на служителите от здравната система по-големи, както и да увеличи средствата за училищата.\r\nОсвен това, те искат и „национален дебат“ за студентските дългове.\r\nМинистърът на здравеопазването Джереми Хънт, както и министърът на образованието Джъстин Грийнинг настояха за повече средства. Това се случва на фона на все по-растящата популярност на опозиционния лидер Джереми Корбин, и все по-малкото одобрение за кабинета.\r\nМинистърът на финансите Филип Хамънд ще трябва да обмисли вдигане на данъците, ако Тереза Мей реши да изпълни исканията, както на съпартийците си, така и на опозицията. Симеон Миланов", "date": "2017-07-02", "title": "The Observer: Британски министри искат министър-председателят Тереза Мей да прекрати политиката на остеритет"}
{"url": "http://www.focus-news.net/news/2017/07/02/2411007/nimh-temperaturite-shte-se-ponizhat-i-maksimalnite-shte-sa-predimno-mezhdu-32-i-37.html", "text": "Днес през по-голямата част от деня ще е предимно слънчево. Температурите ще се понижат и максималните ще са предимно между 32° и 37°. В западната половина от страната ще духа запад-северозападен вятър, а след пладне в източната ще е се ориентира от изток – умерен до силен. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Георги Цеков. Привечер и през нощта срещу понеделник в Северозападна България ще се развива мощна купесто-дъждовна облачност и на много места там ще има гръмотевични бури, интензивни валежи и градушка. В отделни райони от Северозападна България валежите ще са значителни.\r\nАтмосферното налягане ще се понижава и ще е по-ниско от средното за месеца. \r\nНад Черноморието ще бъде предимно слънчево. Ще духа слаб до умерен източен вятър. Максималните температури ще са 25 – 28°. Вълнението на морето ще е 2-3 бала. Температурата на морската вода е 21 – 27°. \r\nВ планините ще бъде предимно слънчево. Привечер над масивите от западна България ще се развива купеста и купесто-дъждовна облачност и на места ще има валежи и гръмотевици. В западните райони от Стара планина валежите ще са интензивни, значителни по количество, ще има и градушка. Ще духа умерен източен вятър, по-високите и открити части вятърът ще е от югозапад - силен до бурен. Максималната температура на височина 1200 метра ще е около 28°, на 2000 метра – около 22°.", "date": "2017-07-02", "title": "НИМХ: Температурите ще се понижат и максималните ще са предимно между 32° и 37°"}
{"url": "http://www.focus-news.net/news/2017/07/02/2411009/vitseprezidentat-iliyana-yotova-shte-prisastva-na-ofitsialnoto-otkrivane-na-festivala-aziya-otblizo.html", "text": "Вицепрезидентът Илияна Йотова ще присъства на официалното откриване на фестивала „Азия отблизо” на сцена „Лятна естрада” в Борисова градина, съобщиха от прессекретариата на държавния глава. \r\nФорумът се организира от дипломатическия корпус на азиатските държави и има за цел да популяризира културно-историческото наследство на континента Азия – изкуство, специфични занаяти, фолклор, кулинария.", "date": "2017-07-02", "title": "Вицепрезидентът Илияна Йотова ще присъства на официалното откриване на фестивала „Азия отблизо”"}
{"url": "http://www.focus-news.net/news/2017/07/02/2411012/sofiya-zapochva-remont-na-bul-praga-mezhdu-bul-pencho-slaveykov-i-pette-kyosheta.html", "text": "Започва реконструкцията на бул. „Прага“ между бул. „Пенчо Славейков“ и Петте кьошета в София. Това съобщиха от пресцентъра Столична община. Цялостната реконструкция на улицата включва подмяна на водопроводна инфраструктура, нова пътна настилка и тротоари, както и обновяване на осветлението. \r\nОрганизация на движението за реконструкция на бул. „Прага“ в участъка от бул. „Ген. М. Д. Скобелев“ до бул. „Пенчо Славейков“ \r\nОт днес до 24.00 часа на 15 август се забранява влизането на пътни превозни средства по бул. „Прага“ между бул. „Ген. М. Д. Скобелев“ и бул. „Пенчо Славейков“; \r\nЗабранява се престоят и паркирането на пътни превозни средства по: \r\n- бул. „Пенчо Славейков“ между ул. „Св. Иван Рилски“ и ул. „Св. Г. Софийски“ – западна страна; \r\n- ул. „Шандор Петьофи“ между ул. „Христо Станчев“ и ул. „Цар Петър“; \r\n- ул. „Доспат“ между ул. „Св. Ив. Рилски“ и ул. „Стрешер“. \r\nЗа същия период от време се променя движението на маршрута на тролейбусите от линии №№ 2, 2А, 8А, 9 и автобусите от линия № 260 както следва: \r\nТролейбусна линия 2 – скъсена от ж.к. „Бъкстон“ по маршрута си до Център по хигиена – двупосочно. \r\nТролейбусна линия ТБ 2А - от ж.к. „Хаджи Димитър“ по маршрута на тролейбусна линия № 2 до кръстовишето с бул. „Прага“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, надясно по бул. „Ген. Н.Г.Столетов“ до Пета градска болница. В обратна посока от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута си. \r\nТролейбусна линия 8 – скъсена от УМБАЛ „Св. Анна“ до „Площад на авиацията“ - двупосочно. \r\nТролейбусна линия ТБ 8 А - от ж.к. „Гоце Делчев“ по маршрута на тролейбусна линия № 8 до Център по хигиена - двупосочно. \r\nТролейбусна линия 9 - от пл. „Сточна гара“ по маршрута си до бул. „Патриарх Евтимий“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ - от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г.С.Раковски“ и по маршрута си. \r\nАвтобусна линия А 260 - от кв. „Горна Баня“ по маршрута си до пл. „Руски паметник“ - двупосочно. \r\nРазкрива се временна автобусна линия А - 2ТБ – от обръщателното ухо при ВМА, надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“ - двупосочно. \r\nЗакриват се спирки по бул. „Прага“ с кодове 0355, 0358, 0366 и 6411. \r\nРазкриват се временни автобусни спирки: \r\n- 6131 - „пл. Руски паметник” в северозападната част на площада – крайна и начална за автобусни линии №№ 260 и А-2ТБ; \r\n- двупосочна спирка с кодове 6572 и 7000 - „Бул. Прага” на бул. „Пенчо Славейков“ за автобусна линия А-2ТБ; \r\n- спирка с код 6225 - „ВМА” в обръщателното ухо за автобусна линия А-2ТБ; \r\nПревозните средства от тролейбусните и автобусните линии спират на всички съществуващи спирки в променените участъци от маршрутите.", "date": "2017-07-02", "title": "София: Започва ремонт на бул. „Прага“ между бул. „Пенчо Славейков“ и Петте кьошета"}
{"url": "http://www.focus-news.net/news/2017/07/02/2411011/the-jerusalem-post-ehud-olmert-be-osvoboden-predsrochno-ot-zatvora.html", "text": "В ранните часове на неделя бившият министър-председател на Израел Ехуд Олмерт бе освободен от затвора, където прекара 16 месеца за поредица от обвинения в корупция, включително измами, подкупи и възпрепятстване на правосъдието, съобщава вестник The Jerusalem Post.\r\nНеговата присъда бе съкратена с една трета в четвъртък в изненадващо решение нa компетентните органи, което бе взето на фона на ново разследване за предполагаемо изтичане на класифицирани документи от бившия премиер. Първоначално бе съобщено, че Прокуратурата няма да отмени издадената присъда, но в крайна сметка Олмерт бе освободен предсрочно.Тереза Герова", "date": "2017-07-02", "title": "The Jerusalem Post: Ехуд Олмерт бе освободен предсрочно от затвора"}
{"url": "http://www.focus-news.net/news/2017/07/02/2411013/apa-sebastian-kurts-be-izbran-za-predsedatel-na-anp-s-987-ot-glasovete-na-partiynite-delegati.html", "text": "Едва 30-годишният Себастиан Курц бе избран за председател на Австрийската народна партия (АНП) в рамките на партиен конгрес, проведен в събота в град Линц, предава информационната агенция APA. Курц, понастоящем министър на външните работи на Австрия, бе избран за лидер на партията с подкрепата на 98,7 % от делегатите. \r\nКурц е член на АНП от дълго време и отдавна е възприеман като символ на надежда в редиците й. Той пое кормилото на партията преди седем седмици, след като неговият предшественик Райнхолд Митерленер подаде оставка след месеци на вътрешни борби. Подкрепата, която първият дипломат на Виена получи, е една от най-силните в партията. До този момент единствено Митерленер бе избран за лидер на АНП с 99,1 % от гласовете, припомня агенцията.Тереза Герова", "date": "2017-07-02", "title": "АPA: Себастиан Курц бе избран за председател на АНП с 98,7 от гласовете на партийните делегати"}
{"url": "http://www.focus-news.net/news/2017/07/02/2411014/makfaks-makedoniya-sled-reshenieto-na-arbitrazhniya-sad-v-haga-zachestiha-blizkite-sreshti-mezhdu-morskata-politsiya-na-sloveniya-i-harvatiya.html", "text": "След решението на Арбитражния съд в Хага във връзка с граничния спор между Загреб и Любляна, съгласно което Словения получи три четвърти от Пиранския залив, зачестиха \"близките срещи\" между морската полиция на двете съседни държави, предава македонската информационна агенция „Макфакс“.\r\nДокато словенската страна предупреждава, че Хърватия трябва да се придържа към решението на Арбитражния съд, от Загреб са категорични, че нямат намерение да се съобразяват с решението на магистратите.\r\nДва дни след решението на съда, на интернет страницата си хърватската полиция съобщи, че са регистрирани три инцидента в Пиранския залив, и че полицията се е намесила в три случая на нарушение на разделителната линия море, всичките от които край Савурдия. Тереза Герова", "date": "2017-07-02", "title": "„Макфакс“ (Македония): След решението на Арбитражния съд в Хага: Зачестиха \"близките срещи\" между морската полиция на Словения и Хърватия"}
{"url": "http://www.focus-news.net/news/2017/07/02/2411020/faz-hamburg-28-dushi-sa-postradali-pri-razpraskvane-na-salzotvoren-gaz-v-restorant.html", "text": "В ресторант на една от популярните улици в северния германски град Хамбург 28 души са пострадали от сълзотворен газ, съобщава националният ежедневник Die Frankfurter Allgemeine Zeitung. Шестима от ранените са настанени в болница с оплаквания от болки при дишане. \r\nИнцидентът се е случил в ранните часове на неделя, когато неизвестно лице е разпръснало сълзотворен газ в заведението, поясниха от полицията. На място е изпратен голям контингент от медицински екипи. Пътищата са блокирани, за да бъде осигурен безпрепятствен достъп на полицията и пожарните служби. Нападателят е избягал. Към момента неговите мотиви остават неясни. Тереза Герова", "date": "2017-07-02", "title": "FAZ: Хамбург: 28 души са пострадали при разпръскване на сълзотворен газ в ресторант"}
{"url": "http://www.focus-news.net/news/2017/07/02/2411016/the-times-britanskite-voennosluzheshti-sa-prikrivali-prestapleniyata-si-sreshtu-tsivilni-afganistantsi.html", "text": "Членовете на Специалната авиодесантна служба на Великобритания (SAS) са обвинени в прикриването на доказателства, че са убивали невъоръжени афганистански цивилни граждани и са фалшифицирали докладите си за мисии, пише вестник The Times. Правителството в Лондон се е опитало да прикрие потенциалния скандал за военни престъпления.\r\nТвърденията са се появили в резултат на разследване на Кралската военна полиция, проведено в Корнуол през изминалата година и половина (т.нар. операция Northmoor). \r\nСтарши военна полиция и източници на отбрана с подробно познаване на разследването заявиха, че доказателствата, събрани за военни престъпления от SAS, са \"достоверни\". .Тереза Герова", "date": "2017-07-02", "title": "The Times: Британските военнослужещи са прикривали престъпленията си срещу цивилни афганистанци"}
{"url": "http://www.focus-news.net/news/2017/07/02/2411018/denyat-2-yuli-v-balgarskata-istoriya.html", "text": "1975 г. \r\nНа посещение в България пристига гръцкият министър-председател Константинос Караманлис.\r\nКонстантинос Караманлис е президент на Гърция в периода 1980-1985 г. и 1990-1995 г. Той е основател (1956 г.) и лидер (до 1963 г.) на партията Национален радикален съюз. През 1974 г. основава партията \"Нова демокрация\" и е неин лидер до 1980 г. Министър-председател на Гърция (1955-1963 и 1974-1980 г.).1955 г. \r\nПолитбюро на ЦК на БКП взема решение за развитие на българо-югославските отношения. В него се посочва, че БКП се ръководи от интересите на международното комунистическо движение и на социалистическите страни, които изискват подобряване на отношенията с Югославия. Пътят към това е прекратяване на взаимните нападки и възприемане на тактиката на \"временно мълчание, търпимост и сдържаност\" към споровете от миналото по македонския въпрос. В изпълнение на това решение още до края на 1955 г. са подписани редица спогодби с Югославия.1946 г. \r\nПриет е Закон за ръководство и контрол на войската. Според закона в нея не могат да служат лица с \"фашистки, реставраторски и антидемократични проявления\" и офицери, осъдени от така наречения Народен съд. На тази основа за кратко време са отстранени около 1/3 от офицерите.1880 г. \r\nПубликувани са Привременни правила за църковното устройство и управление на Княжество България, които са отхвърлени от повечето архиереи и от екзарх Йосиф I с мотива, че не са приети от Светия синод и затова нарушават конституцията.\r\nЕкзарх Йосиф I е български екзарх, обществен и просветен деец, почетен член на Българското книжовно дружество (днес БАН). Светското му име е Лазар Йовчев. Роден е в Калофер на 5 май 1840 г. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и Константин Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. Йосиф I премества седалището на Българската екзархия в българската столица. Умира на 20 юли 1915 г.1878 г. \r\nСъздават се комитетите “Единство“ за обединение на българските земи и запазване на Македония в границите на българската държава. В Търново комитетът е начело със Стефан Стамболов, в Русе - начело с Иван Вазов, в Пловдив - начело с екзарх Йосиф и др. Създаването на комитетите е стимулирано от разделянето на българските земи с Берлинския договор, подписан ден по-рано от Великите сили. Според него се създават Източна Румелия и Княжество България, а Македония остава в пределите на Османската империя.1867 г. >\r\nСформираната в района на Зайчар чета начело с Иван Кулин и Еремия Петров Българов преминава сръбско-турската граница през Връшка чука и се насочва към Раковския манастир.\r\nИван Ангелов Кулин е деец на националноосвободителното движение. Роден е през 1803 г. в с. Медковец, днешна област Монтана. Като юноша е хайдутин, а по-късно става войвода на чета. В периода 1834–1837 г. той участва в Берковско-Пиротските въстания, след които е избран за кнез на родното си село. През 1848-1850 г. е баш кнез на Ломската каза. След избухване на въстанието в Северозападна България 1850 г. той е един от неговите водачи. Заловен и хвърлен в затвор, успява да избяга и емигрира във Влашко, а след това в Сърбия. През 1856 г. участва в подготовката на Димитракиевата буна. По-късно се включва в основания от Любен Каравелов Български комитет в Белград (1867 г.), след което застава начело на Зайчарската чета, която не успява да прехвърли в България през 1867 г. поради пречките на сръбското правителство. Иван Кулин умира на 12 юли 1870 г.\r\nУчастниците в съвещанието на Връшка чука изготвят изложение, в което описват тежкото положение на населението в Ломско, Видинско и Белоградчишко, като изрично акцентират върху лоялността на българите към султана. \"Сега - заявяват селските старейшини, сме станали и трите нахии да си видиме правицата, що ни писуваше фермано царски, а они обърнаха на назе пушки, ножеве, топове, та ни избиха, изсекоха, къщи запалиха, попове изсекоха, църкви обраха, пивници изтрошиха, брашно разпиляха, казани съсипаха...\"\r\nНа 30 юни 1850 г., Али Риза паша (на снимката) изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. Съвещанието на Връшка чука започва на 1 юли. То се провежда между селските старейшини от Видинско и Кулско и има за цел да уточни по-нататъшната тактика на въстаниците. На 4 юли 1850 г. селските старейшини, събрани на Връшка чука, отправят чрез сръбския княз Александър Карагеоргевич ново изложение до султана. Изготвен е и писменият отговор на поставените от турските власти искания за връщане на населението по селата. Няколко дена по-късно, пратениците на Али Риза паша и на сръбския княз преговарят на Връшка чука с водачите на българските въстаници за завръщането на населението по домовете.\r\nРодена е Росица Кирилова - българска поп- и кънтри-изпълнителка. Появява се на сцената през 1981 г. с група “Следи”. Работи самостоятелно от 1983 г. Следва английска филология, завършва журналистика в СУ “Св. Климент Охридски”. Участва в тв предавания, концерти на живо, пее в дует с Георги Христов. Нейни албуми са “Любов завинаги” (1984 г.), “Усмихни се за мен” (1985 г.), “Росица Кирилова” (1986 г.), “Приятелите винаги остават” (1987 г.), “Всяко нещо има свое време” (1988 г.), “Кажи ми добър ден” (1989 г.), “Нещо невероятно (заедно с Г. Христов)” (1990 г.), “Живей за мига” (1991 г.), “Мики Маус” (1992 г.), “Без маска и грим (Роси и Панайотов)” (1993 г.), “Моята кукла Барби” (1994 г.), “Вълшебница” (1995 г.), “Учителко, целувам ти ръка” (1996 г.), “Бог да е с теб I & II” (1997 г.), “40 златни хита - Бог да е с теб” (1998 г.).\r\nРоден е Георги Иванов - първият български космонавт, генерал-майор. В армията е от 1958 г. През 1964 г. завършва ВНВВУ \"Г. Бенковски\" в Долна Митрополия. Има квалификация пилот I клас. От 1978 г. се обучава в Центъра за подготовка на космонавти \"Ю. Гагарин\" в СССР. Лети в Космоса заедно с Н. Рукавишников на борда на кораба \"Союз - 33\" (изстрелян на 10 април 1979 г.). Поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително на 12 април 1979 г.\r\nРоден е Петър Димитров-Рудар (псевдоним на Петър Димитров Келов) - български писател, литературен теоретик на детската литература. Завършва право в СУ “Св. Климент Охридски” през 1929 г. Той е един от основателите на Дружеството на детските писатели през 1925 г. Участник е в Деветосептемврийския преврат през 1944 г. Преподавател е по детска литература в Държавния библиотечен институт в периода 1952-1962 г. Автор е на съчиненията \"Нашата детска литература. Ч. I. Поезия\" (1927 г.), \"Детска литература. Учебник за учителските институти. Т. I-II\" (1953-1954 г.), \"Разкази за Георги Димитров\" (1968 г.) и др. Петър Димитров-Рудар умира на 18 октомври 1994 г. в София.\r\nРоден е Михаил Йовов Йовов - военен и държавен деец, дипломат. Роден е в Пловдив. Завършва Военното училище в София и Генералщабна академия в Санкт Петербург. Участва в Балканската война 1912–1913 г. и Първата световна война 1914–1918 г. След края на Първата световна война продължава военната си кариера. На 30 април 1933 г. е произведен в чин генерал-майор. След държавния преврат на 19 май 1934 г. е уволнен от армията. Министър на народното просвещение (23 ноември 1935 г. – 4 юли 1936 г.). Министър на железниците, пощите и телеграфите (23 октомври 1936 г. – 14 ноември 1938 г.). Същевременно е и представител на Съюза на бойците от фронта (1936 – 1940 г.). Депутат е в ХХV ОНС (1940 – 1944 г. ). След 9 септември 1944 г. не се завръща в България и живее в Швеция, а от 1948 г. – в Аржентина. Осъден е задочно от Народния съд на смърт.\r\nРоден е Илия Куртев - И. К. Добрев (1858 - 1923). Той е български обществен деец, политик. Взема участие в Руско-турската война (1877 - 1878), в подготовката на Съединението (1885), в Сръбско-българската война (1885). Илия Куртев е русофил, уволнен от армията през 1895 г. Председател на дружество “Сливница”. Умира на 7 август 1923 г. в София.\r\nУмира Димитър Амбарев - православен свещенник, виден български антикомунист, политически затворник и активист за човешки права.\r\nДимитър Амбарев е правнук на съратника на Левски свещеник Стефан Бозов от Казанлък.\r\nУмира лекарят проф. Чавдар Цолин Драгойчев (1925 - 2000). Д-р Чавдар Драгойчев е кардиолог, професор по сърдечносъдова хирургия (от 1969 г.), член–кореспондент на БАН (1981 г.). През 1962 г. става член на Световната кардиологична асоциация. Той е роден на 24 декември 1925 г. в Пловдив. През 1930 - 1945 г. живее в СССР. През 1952 г. завършва медицина в СССР. Работи в Катедрата по болнична хирургия в ИСУЛ (дн. Медицинска академия,). От 1974 г. ръководи Клиниката по сърдечна хирургия, а от 1977 г. е директор на Научния институт по сърдечносъдови заболявания. Той е един от първите специалисти в България, които използват умерената хипотермия при различни видове клапанна сърдечна хирургия. Развива хирургичното лечение на вродени сърдечни пороци в ранна детска възраст. Съавтор на трудове по хирургия: \"Оперативна хирургия в шест тома\", т. III. (1962 г.), \"Грешки и усложнения при хирургическите операции\" (1966 г.), \"Функционална диагностика на заболяванията на сърцето и периферното кръвообращение\" (1972 г.) и др.\r\nУмира Божан Ангелов – български интелектуалец, литературен критик, общественик. Той е роден на 1 октомври 1873 г. в Русе. През 1894 г. завършва Славянска филология в СУ “Климент Охридски”. Учителства в Свищов, Русе, Видин, София (от 1902 г., във Втора мъжка гимназия). Два пъти е директор на Народния театър в София (1909-1911 г., 1918-1920 г.). В периода 1923-1928 г. е директор на Софийската народна библиотека. Божан Ангелов заема поста главен инспектор по български в Министерството на народното просвещение. Сътрудник е на сп. \"Мисъл\", \"Училищен преглед\", \"Съвременен преглед\" и др. Автор е на учебници и учебни помагала за начално и средното училище. Издава \"История на българската литература в примери и библиографии\".\r\nУмира Георги Димитров (1882 - 1949) - политически и държавен деец. Роден е на 18 юни 1882 г. в с. Ковачевци, Радомирско. През 1902 г. влиза в Българската работническа социалдемократическа партия, а след разцеплението и през лятото на 1903 г. застава на страната на течението, възглавено от Димитър Благоев. През 1904-1905 г. е секретар на Софийската партийна организация. От 1909 г. е в състава на ЦК на БРСДП (т.с.) и е издигнат за секретар на Синдикалния комитет на Общия работнически синдикален съюз. Избиран е многократно за общински съветник и за народен представител. Обявява се за националното обединение на българския народ, но не по пътя на войните, а чрез Балканската социалдемократическа федерация. Той е против въвличането на България в Първата световна война 1914-1918 г. на страната на която и да е от двете воюващи групировки. През войната провежда активна антивоенна агитация, заради която е арестуван и хвърлен в затвора. Посреща с радост избухването както на Февруарската, така и на Октомврийската революция 1917 г. в Русия. След катастрофалното поражение на България в Първата световна война е амнистиран. Взема дейно участие във възстановяването на БРСДП (т.с.) и нейното масовизиране. Участва и във възстановяването и организационното укрепване на синдикалното движение в страната. Включва се и в международното работническо и комунистическо движение. Като представител на БКП (т.с.) присъства на някои от конгресите на Коминтерна в Москва. До лятото на 1923 г. на практика стои на тесняшки позиции, поради което не възразява срещу възприетата тактика на неутралитет на партията по време на държавния преврат на 9 юни 1923 г. Под въздействието на Коминтерна взема дейно участие в подготовката и избухването на Септемврийското въстание 1923 г., след неуспеха на което заедно с В. Коларов емигрира от България. Първоначално живее в Югославия и Австрия, но по-късно се установява в СССР. Привлечен е в апарата на Коминтерна и Профинтерна. Изявява се и като един от ръководните дейци на Балканската комунистическа федерация. От 1929 г. до 1933 г. е ръководител на Западноевропейското бюро на Коминтерна. През март 1933 г. заедно с Бл. Попов и В. Танев е арестуван в Берлин и подведен под съдебна отговорност като един от подпалвачите на Райхстага. По време на процеса в Лайпциг (1933 - 1934 г.) отхвърля отправеното му обвинение и поради липса на доказателства получава оправдателна присъда. След отказа на българското правителство да го приеме в страната заминава за СССР, където получава и съветско поданство. Отново е привлечен в апарата на Коминтерна. На VII конгрес на тази световна комунистическа организация е избран за генерален секретар и я възглавява до разтурянето и през 1943 г. По време на въоръжената съпротива в България 1941-1944 г. е главен инициатор за създаването на Отечествения фронт (ОФ) и за сплотяване на левите сили в страната под неговото знаме. Като отговорен ръководител на Коминтерна и той носи отговорност за сталинските репресии срещу дейци на БКП, емигрирали в СССР. Завръща се в България през ноември 1945 г. и се включва в обществено-политическия и живот. След изборната победа на БРП (к) в VI Велико народно събрание (ноември 1946 г.) е назначен за министър-председател на България, на който пост остава до смъртта си. Заедно с това възглавява и ръководството на БРП (к), преименувала се през декември 1948 г. в БКП.\r\nСлед смъртта му през 1949 г. тленните му останки са пренесени в България и поставени в специално изграден за него мавзолей в центъра на София. В началото на `90-те години по личното желание на близките му те са извадени от мавзолея и погребани в Софийските централни гробища. Мавзолеят е взривен.\r\nУмира Велчо Петров Ночев (Велчо войвода) - български революционер, участник в националното-освободително движение. Роден е през 1840 г. в махала Камено бърдо, днес към град Априлци. По време на Априлското въстание е войвода на дружина.\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-02", "title": "Денят 2 юли в българската история"}
{"url": "http://www.focus-news.net/news/2017/07/02/2411023/sport-gerant-tomas-specheli-parviya-etap-ot-tur-dyo-frans.html", "text": "Британският състезател Герант Томас от отбора „Тийм Скай“ спечели стартовия етап на най–престижното колоездачно състезание – Тур дьо Франс, проведен на 14-километрова отсечка в германския град Дюселдорф, предава вестник FAZ.\r\nНа второ място в индивидуалното надбягване с разделен старт се класира швейцарецът Щефан Кюнг от ВМС. Трети е състезателят на „Скай“ - Василий Кириенко от Беларус.Тереза Герова", "date": "2017-07-02", "title": "Спорт: Герант Томас спечели първия етап от Тур дьо Франс"}
{"url": "http://www.focus-news.net/news/2017/07/02/2411010/chastichni-kmetski-izbori-se-provezhdat-v-chetiri-naseleni-mesta-v-stranata.html", "text": "Частични кметски избори се провеждат в четири населени места в страната. Избори за кмет ще се проведат в община Антоново, област Търговище, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание. В кметската надпревара участват трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ. За участие във вота е регистрирана и партия „Воля“, но до крайния срок на 6 юни тя не е издигнала свой кандидат за кметския пост. На територията на общината са разкрити 39 секционни избирателни комисии. Право на глас в Община Антоново имат 5 121 души.\r\nДвама са кандидатите за кметския пост в село Бошуля, община Септември, област Пазарджик. Христина Венчева е издигната от ПП ГЕРБ, а досегашния кмет Любен Христосков, който подаде оставка през месец март, отново е кандидат за кмет, издигнат от БСП. До провеждане на частични местни избори в село Бошуля се стигна, след като кметът на селото Любен Христосков подаде молба за напускане на поста през март 2017 година, тъй като с решение на ВАС бе възстановен на работа в системата на МВР. 722 гласоподаватели имат право на глас на частичните кметски избори в село Бошуля.  На територията на селото е разкрита една Секционна избирателна комисия. \r\nЧастични кметски избори ще има и в село Тръстеник, община Иваново, област Русе. За участие във вота са регистрирани Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. В деня на вота в селото ще бъдат разкрити две секции. Секцията, която ще се помещава в читалището, е с обособен асансьор, пригоден за хора с трайни увреждания. С право на вот в населеното място са 1108 души. До частични избори в село Тръстеник се стига заради настъпила смърт на избрания за кмет на 26 октомври 2015 година Валентин Иванов Великов.\r\nКметски избори ще има и в село Ябълково, община Димитровград, област Хасково. Там в кметската надпревара ще участват Вангел Попов от ГЕРБ и издигнатият от Инициативен комитет Костадин Атанасов. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че  е бил вписан в Търговския регистър като член на Управителния съвет на земеделска кооперация в селото, което нарушава закона. На територията на село Ябълково са разкрити 2 избирателни секции. По първоначална информация, право на глас са имали 1146 души, но след обявените списъци от ГРАО броят е актуализиран на 1120 души.", "date": "2017-07-02", "title": "Частични кметски избори се провеждат в четири населени места в страната"}
{"url": "http://www.focus-news.net/news/2017/07/02/2411024/zdf-federalniyat-vatreshen-ministar-na-germaniya-predupredi-che-shte-badat-prilagani-strogi-merki-sreshtu-protivnitsite-na-g-20.html", "text": "Федералният министър на вътрешните работи на Германия Томас де Мезиер увери, че правоохранителните органи ще прилагат строги мерки срещу насилие, упражнявано от страна на противниците на провеждането на срещата на върха на лидерите на държавите от Г-20, която стартира след броени дни в Хамбург, предава телевизионният канал ZDF.\r\nСвоеобразните бунтове „ще бъдат потушавани в зародиш“, предупреди германският вътрешен министър в интервю за местен вестник. \r\nХристияндемократът разкри, че в Хамбург се очаква да пристигнат „около осем хиляди екстремисти от страната и чужбина“. Особена загриженост предизвикват левите групи, които подготвят насилствени действия след края на срещата на високо равнище. Поради тази причина властите са готови „за прилагане на сериозни наказателни мерки“, категоричен бе министърът. Тереза Герова", "date": "2017-07-02", "title": "ZDF: Федералният вътрешен министър на Германия предупреди, че ще бъдат прилагани строги мерки срещу противниците на Г-20"}
{"url": "http://www.focus-news.net/news/2017/07/02/2411027/tass-seriya-eksplozii-raztarsiha-yuzhnata-chast-na-kitay-sled-avariya-na-gazoprovod.html", "text": "Серия мощни експлозии разтърсиха южната китайска провинция Гуейджоу в ранните часове на неделя след авария на газопровод, предава информационната агенция TACC, като се позовава на данни от местни медии.\r\nКъм настоящия момент ситуацията остава неизяснена. В района бушува пожар, вижда се отчетливо стълб от гъст черен дим. Възможно е да има пострадали и дори загинали. На място са изпратени пожарни екипи, линейки и полиция. Тереза Герова", "date": "2017-07-02", "title": "ТАСС: Серия експлозии разтърсиха южната част на Китай след авария на газопровод"}
{"url": "http://www.focus-news.net/news/2017/07/02/2411022/ruse-normalno-i-bez-narusheniya-e-zapochnal-izborniyat-den-v-selo-trastenik.html", "text": "Нормално е започнал изборният ден в село Тръстеник, съобщиха за Агенция „Фокус” от Общинската избирателна комисия – Иваново. Двете секции са отворили навреме и още в първите минути на местния вот има гласоподаватели, които са упражнили правото си на вот.\r\nС 1 450 бюлетина разполага избирателната комисия за изборите.", "date": "2017-07-02", "title": "Русе: Нормално и без нарушения е започнал изборният ден в село Тръстеник"}
{"url": "http://www.focus-news.net/news/2017/07/02/2411028/sofiya-vavedena-e-vremenna-organizatsiya-na-dvizhenieto-s-tsel-zasnemane-na-film.html", "text": "Въведена е организация на движението в София с цел заснемане на филм. Това съобщиха то пресцентъра на Столична община. От 08.00 до 20.00 часа се забранява престоят, паркирането и влизането на пътни превозни средства по ул. „Уилям Гладстон” между ул. „Христо Белчев” и ул. „Цар Асен” (спиране движението на пешеходци, само на интервали от максимум 3 минути за заснемане на кадри от филма). \r\nОт 08.00 до 20.00 часа се забранява престоят и паркирането на пътни превозни средства на бул. „Витоша” между бул. „Патриарх Евтимий” и ул. „Верила”.", "date": "2017-07-02", "title": "София: Въведена е временна организация на движението с цел заснемане на филм"}
{"url": "http://www.focus-news.net/news/2017/07/02/2411026/denyat-2-yuli-v-svetovnata-istoriya.html", "text": "2016 г. \r\nВ Австралия се провеждат парламентарни избори.2015 г. \r\nАнглийската компания „Бритиш петролиум“ се съгласява да плати 18,7 млрд. долара глоба на САЩ. Тя е застрашена от чуждестранно поглъщане поради загуба на 45млрд. лири от стойността на акциите след разлива на петрол в Мексиканския залив през 2010 г.2013 г. \r\nМинистърът на външните работи на Португалия Паоло Портас подава оставка ден след като министърът на финансите на страната също подаде оставка.2012 г. \r\nУправляващата Демократическа партия на Япония напускат 50 парламентаристи включително бившия лидер на партията Итиро Одзава.2004 г. \r\nАсоциацията на страните от Югоизточна Азия (АСЕАН) приема Пакистан, като 24-ти член.1994 г. \r\nАлбанският съд осъжда бившия комунистически президент Рамиз Алия на 9 години затвор за злоупотреба с властта и нарушаване на гражданските права. Рамиз Алия е президент на Албания от 1991 г. до 1992 г. Първи секретар е от 1985 г. на ЦК на Албанската партия на труда, председател е от 1982 г. на Президиума на Народното събрание на Албания.1992 г. \r\nИРА признава за убийството на трима мъже, открити от армията близо до различни пътища в Южен Армаф в нощта на 1 юли 1992 г. ИРА твърди, че мъжете са били информатори за МИ6 и специален клон на Улстърската кралска жандармерия и са били осъдени и убити от ИРА. Жертвите са от Портадаун, графство Армаф, и са разпознати като Грегъри Бърнс, 33 г., Джон Дигнам, 32 г., и Ейдън Старс, 29 г. В типичен за ИРА стил на ритуални убийства, телата са намерени в канавки, голи и закачулени със следи от бой и единични куршуми от задната страна на главата. И тримата мъже изчезват от домовете си няколко дена по-рано и телата им са изхвърлени близо до границата на 10 мили едно от друго, в Нютаунхамилтън, Бесбрук и Кросмаглен.1976 г. \r\nСлед продължителна война Северен и Южен Виетнам се обединяват в една държава със столица Ханой.\r\nСоциалистическа република Виетнам е разположена в източната част на полуостров Индокитай, на брега на Южнокитайско море и неговите заливи Бакбо (Тонкински) и Сиамски. Има площ 329.6 хил. кв. м. Населението на Виетнам е 82 650 хил. жители. Етническият състав: виети - 87.5%, мъонг - 1.3 %, кхмери - 1.4%, мео-яо - 1.5%, тайски народи - 4.5%, китайци - 1.7%, зярай, еде, чам - 0.9%, други - 1.2% Повечето от вярващите са будисти и таоисти, а също така – анимисти. Официален език е виетнамски, като съществуват три диалекта - северен, централен и южен. Законодателната власт е Национално събрание от 450 депутата, избирани за 5 години. Глава на държавата е президент, избиран за 5 години от Националното събрание. Изпълнителната власт е правителство, начело с премиер-министър.1964 г. \r\nПрезидентът на САЩ Линдън Джонсън подписва Хартата за Гражданските права – един от най-важните документи в американката история, който се превръща в закон. Американският президент Линдън Джонсън подписва Хартата, създаваща равни права в гласуването, образованието, публичните услуги, участието в сдружения и програми, подпомагани от федералното правителство, независимо от раса, религия или национален произход.\r\nХартата е подписана в Белия дом пет часа след като Камарата на представителите я одобрява с 289 гласа “за” и 126 “против”. След подписването президентът Джонсън се здрависва с лидера на движението за граждански права д-р Мартин Лутър Кинг. В телевизионно обръщение към нацията той призовава американските граждани да елиминират последните следи от несправедливост в Америка. Части от Хартата имат незабавен ефект, включително секцията за публичните услуги, според която черните не могат вече да бъдат гонени от ресторанти, хотели, барове, кина, спортни стадиони и други обществени сгради.\r\nСекцията за правата за гласуване и десегрегацията на училищата също влизат в сила моментално, като се дават повече правомощия на Министъра на правосъдието, за да се намесва, където е необходимо. Секцията за равни възможности в заетостта не започва да работи цяла година след подписването, а напълно ефективна става след пет години.1962 г. \r\nВ гр. Роджърс, Арканзас, е отворен първият магазин Уолмарт. Уолмарт е най-големята верига от магазини в света, и според печалбите от 2004 г., е най-голямата корпорация в света. Универсалните магазини на Уолмарт продават всякакви стоки. Веригата е критикувана поради факта, че практически изхвърля малките конкуретни фирми от пазара. С малко над 1.3 милиона Уолмарт е най-големият работодател за САЩ, Мексико и Канада. Веригата държи 14% от пазара на хранителни стоки в САЩ, и близо 20% от пазара на играчки. За фискалната 2005 г. от всеки изхарчени 100 долара в САЩ, 8.5 са в магазин на Уолмарт. 6577-те магазина на фирмата имат годишен доход от 312.4 милиарда долара. Според листата на 400-те най богати хора на света на сп. Форбс, от 6 до 10 място се нареждат петимата собствениците на Уолмарт, с капитал около 15 милиарда долара.1954 г. \r\nОфициално започва работа телевизионната мрежа Евровизия Тв. Тя е международна организация за телевизия, създадена през 1954 г. в рамките на Европейския съюз за радиоразпръскване за редовна обмяна на програми между телевизионните организации - членове на съюза. Чрез нея се извършва обмен на развлекателни и учебно-образователни програми, както и спортни предавания. Координацията на програмите, предавани в мрежата на Евровизия, се осъществява от административно бюро със седалище Женева, а техническата координация - от централно техническо управление със седалище Брюксел. От 1961 г. се разменят и програми с Интервизията.1947 г. \r\nСъветският външен министър Молотов заявява, че СССР не се нуждае от помощ за възстановяването си след Втората световна война и не желае да участва в плана “Маршал”.\r\nПланът “Маршал” e помощ, която САЩ дава на 16 западноевропейски страни. Тя възлиза на 16,4 млрд. долара под формата на икономическа и военна помощ и на заеми, предоставени за периода 1948 - 1952 г. Планът е предложен от ген. Джf,og Маршал, американски държавен секретар.1940 г. \r\nПо време на Втората световна война (1939 - 1945 г.) Хитлер нарежда нахлуване в Англия.\r\nВеднага след победата на Германия над Франция, Адолф Хитлер нарежда на генералите си да организират инвазия във Великобритания. Планът е под кодовото название “Тюлен”, а целта е десант на 160 000 германски войници по продължението на югоизточния бряг на Острова. За няколко месеца германците събират цяла армада от плавателни съдове, включително 2000 адмиралтейски катера в германски, белгийски и френски пристанища. Генералите на Хитлер обаче са много притеснени от щетите, които Кралските военновъздушни сили могат да причинят на немската армия по време на инвазията. Затова Хитлер се съгласява на искането нахлуването да бъде отложено докато британските военновъздушни сили са унищожени. На 12 август германски самолети започват масови бомбардировки по британски радарни станции, заводи за самолети и летища за бойни самолети. По време на щурмовете целите понасят тежки щети, а 20 RAF самолета са унищожени. Тази атака е последвана от ежедневни щурмове. Това е началото на Битката за Великобритания, както става известна по-късно. Въпреки че плановете за нахлуването във Великобритания са изпипани в детайли, Адолф Хитлер не е много ентусиазиран от тях и в крайна сметка на 12 октомври 1940 г. са изоставени. За сметка на това обаче Хитлер се опитва да подчини Великобритания чрез организацията на нощни бомбардировки.1937 г. \r\nАмериканката Амелия Ерхарт изчезва със самолет над Тихия океан при опит да стане първата жена, обиколила света по въздуха.1900 г. \r\nВ Хелзинки се състои премиерата на симфоничната поема “Финландия” на Сибелиус.\r\nЯн Сибелиус е роден на 12 август 1865 г. в Хамеенлина (Финландия). Когато завършва средното си образование през 1885 г., отива да учи в Музикалния институт в Хелзинки. Негови учители са Мартин Вегелиус по музикална теория и Цилагин по цигулка. След завършването на следването му през 1889 г. той продължава да изучава музика в Берлин и Виена, където се занимава с композиране. След завръщането си в Хелзинки през 1891 г. Сибелиус претърпява един от първите си успехи, хоралната симфония Кулерво. Завръщайки се отново в Хелзинския музикален институт, Сибелиус вече преподава. В периода от 1891 г. до 1901 г. пише първите си две симфонии. През 1903 г. пише концерт за цигулка, последван от третата му симфония. Към 1914 г. 4-тата и 5-тата симфония са готови, а към 1919 – 6-тата и 7-мата. Оттогава до смъртта му през 1957 г. не създава повече значими творби. Счита се, че е писана 8-ма симфония, която е била унищожена. Заедно със седемте симфонии, Сибелиус пише над 100 солови песни и други малки творби, много от които са предназначени за струнни квартети.1900 г. \r\nНад Германия е извършен първият полет на дирижабъла на граф Фердинанд фон Цепелин. Пред погледите на хиляди зрители цепелинът се издига над езерото Констанс при град Фридрихсхафен. Неговият полет продължава 18 минути, поради лошите метеорологични условия.\r\nГраф Фердинанд фон Цепелин е германски генерал и въздухоплавател. Построява управляемите въздушни кораби, наречени на негово име.1860 г. \r\nОснован е руският град Владивосток.\r\nВладивосток е разположен на тихоокеанското крайбрежие, от двете страни на залива Златен рог. Градът е административен център на Приморския край. Има население от 586,8 хил. жители (2005 г.), а градската му агломерация се състои от около 1 млн. и 10 хил. души.\r\nСпоред древни китайски източници бреговете около мястото на днешния град са били гъсто населени. На картите от времето на династията Юан (1271-1368 г.) на мястото на Владивосток се намира град Юнминчън, чието име означава \"град на вечната светлина\". Според древнокитайските летописи тази територия е обезлюдена след войните между Китай и Корея. С Нерчинския договор от 1689 г. територията на днешния Приморски край влиза в границите на Китай. През 1858 г. територията е присъединена към Русия с подписването на Айгунския договор.1853 г. \r\nРуската армия прекосява река Прут, с което започва Кримската война между Русия и Турция.\r\nКримска война 1853-1856 г. се води между Русия и Османската империя, зад която застават някои от западноевропейските държави - Англия, Франция и Сардинското кралство. Тя е породена от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. Обединеният англо-френски флот навлиза в Черно море и Русия обявява война на Великобритания и Франция (февруари 1854 г.). Русия участва в Кримската война с армия от 700 000 души, а нейните противници - с 1 милион души. В отговор следва нахлуването на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд река Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия.\r\nИзбухването на Кримската война се посреща с големи надежди от българския народ, който очаква своето освобождение от османското иго в победата на руското оръжие. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи.1849 г. \r\nДжузепе Гарибалди започва гладна стачка в Рим.\r\nДжузепе Гарибалди е известна военна фигура и участва активно в изграждането на модерна Италия като национална държава. Гарибалди e моряк в Средиземноморието и през 1832 г. получава сертификат за търговски капитан. През 1833 г. в Марсилия се среща с Мацини, който има голямо влияние върху него, впоследствие Гарибалди става член на Млада Италия. През февруари 1834 г. Гарибалди участва във въстание на Мацини в Пиемонд, където първият е осъден на смърт от генуезки съд, след което бяга в Марсилия. Гарибалди плава до Тунис, а по-късно пристига в Бразилия, където среща Анита, бъдещата си съпруга. С други италианци и републиканци се бие на страната на Уругвай срещу Аржентина. През 1843 г. Гарибалди основава Италианския легион, чието черно знаме символизира скърбяща Италия, а вулканът в средата – спящата сила в страната. Новини за революция в Палермо от януари 1848 г. подтикват Гарибалди да поведе около 60 от своите партизани в родината. Той предлага услугите си на Шарл Албер и Пиемонд, които започват първата война за освобождението на Италия.1819 г. \r\nВ Англия е приет закон за фабриките, който забранява наемането на работа на деца под 9-годишна възраст в текстилните фабрики. Според закона деца под 16-годишна възраст могат да работят само 12 часа на ден.1687 г. >\r\nКрал Джеймс ІІ разпуска английския парламент.\r\nДжеймс ІІ е роден през 1633 г. и е третият син на Чарлз І и Анриета Мария. Джеймс ІІ като брат си е намесен в Гражданската война и избягва в изгнание във Франция след създаването на Общността от Кромуел. Джеймс ІІ е детрониран през 1688 г. и умира през 1701 г. Джеймс ІІ остава твърд поддръжник на католицизма. Той се противопоставя на закона от 1673 г., според който католиците нямат право да заемат административни позиции. Месеци след възкачването си Джеймс ІІ се справя решително с протестантски бунт, където не показва никаква толерантност. Кралят назначава само католици на високите държавни длъжности, което насторйва и виги, и тори срещу него. Опитите на Джеймс ІІ да наложи католицизма в Англия обрича властването му.\r\nАрмията на Оливър Кромуел постига първата си победа над роялистите в битката при Марстън Мур – едно от най-важните сражения по време на гражданската война в Англия.\r\nОливър Кромуел е роден на 25 април 1599 г. в Хантингдън. Той е деец на Английската буржоазна революция от ХVII в. и ръководител на индепендентите. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. Умира на 3 септември 1658 г. в Лондон.\r\nАстраханското ханство е присъединено към Русия.\r\nАстраханскотo ханство e ногайска държава, възникнала след разпадането на Златната орда и просъществува през XVI в. в земите на Долното Поволжие. Столица на ханството е град Аждархан, разположен на десния бряг на Волга, на 12 км от съвременния град Астрахан. Основателят на самостоятелното Астраханско ханство е Махмуд, бивш хан на Голямата орда. След като губи борбата за власт от своя брат Ахмат, около 1460 г., идва в Астрахан, където създава независима държава. Пълна самостоятелност Астраханското ханство получава едва в началото на XVI в., след окончателния разгром на Голямата орда от Кримското ханство през 1502 г. До тогава владетелите на Астраханското ханство, въпреки че се ползват с известно самоуправление, са васални поданици на Голямата орда. През 1556 г. Астраханското ханство е завоювано и присъединено към Руската държава. Последният хан, Дервиш Али бяга в Азов при османците.\r\nРодена е Вислава Шимборска - полска поетеса. Завършва полска филология и социология в Ягелонския университет в Краков. През 1945 г. дебютира със своите първи стихове. От 1953 г. работи като редактор в литературен седмичник “Жиче литерацке”. Нейните предимно сюжетни или “тематични” поетични коментари носят неповторимостта на откривателството. Автор е на стихосбирките “За това живеем” (1952 г.), “Въпроси, задавани на себе си” (1954 г.), “Призив към Йети” (1957 г.), “Сол” (1962 г.), “Сто забави” (1967 г.), “Всеки случай” (1972 г.), “Големият брой” (1976 г.), “Хора на моста” (1986 г.).\r\nРоден е Александър Михайлович Зайцев - руски химик органик, член-кореспондент на Петербургската АН (1885 г.). Александър Зайцев е ученик на А. М. Бутлеров. След завършване на Казанския университет работи в лабораториите на Колбе и Вюрц. Защитава докторска дисертация на тема \"Нов способ за превръщане на течни киселини в съответстващи им алкохоли\" (1870 г.). От 1871 г. Александър Зайцев е редовен професор в Казанския университет. Изследванията му помагат за развитието на теорията за химическия строеж на Бутлеров. От 1870 г. работи върху синтеза на спиртове. През 1873 г. синтезира диетилкарбинол, което слага началото на изследванията на Ф. Барбие, В. Гриняр и др. Синтезира различни въглеводороди (бутилен, диалил и др.). Ученици на Александър Зайцев са Е. Е. Вагнер, И. И. Канонников, А. Е. Арбузов, С. Н. Реформатски, А. Н. Реформатски и др. Той умира на 1 септември 1910 г.\r\nРоден е Александър Фьодорович Гилфердинг - руски историк славист, член-кореспондент на Петербургската академия на науките. Руски консул в Босна (1856–1859 г.). Научните му интереси са насочени към историята на славянските народи от най-дълбока древност до XIX в. Изявява се като страстен колекционер на славянски ръкописи. На основата на издирени от него извори пише \"История на сърбите и българите\", в която проследява миналото на двата народа през средните векове. Публикува и поредица от статии за живота и делото на братята Кирил и Методий. Установява тесни контакти и с някои от видните български възрожденски дейци.\r\nРоден е германският композитор Кристоф Вилибалд фон Глук (1714 - 1787). Най-известното му произведение е \"Орфей и Евридика\".\r\nУмира Д-р Дъглас К. Енгълбърт -  американски изобретател известен като създател на компютърната мишка.\r\nСамоубива се американският писател Ърнест Хемингуей (1899 - 1961), нобелов лауреат за литература. Роден е на 21 юли 1899 г. в Оук Парк, Чикаго, Илинойс, САЩ. Започва литературната си кариера още като юноша във вестници. Участва в Първата световна война като санитар в автоколона линейки на Червения кръст, където е ранен и лежи в болница в Милано. След войната става пътуващ кореспондент на издаваните в Торонто (Канада) вестници “Дейли Стар” и “Стар Уикли”. От 1921 г. до 1926 г. живее в Париж. Първата му значителна книга е сборник с разкази “В наше време” (1924 г.), отпечатана в Париж в 170 екземпляра; второто издание излиза през 1925 г. с тираж 1335 екземпляра. През 1926 г. издава първия си роман “И изгрява слънце (Фиеста)”, от който за 4 месеца са продадени 12 хиляди екземпляра в Ню Йорк. Втория си сборник разкази “Мъже без жени” издава през 1927 г. Следва сборника “Победителят нищо не печели” (1933 г.).\r\nОт 1937 г. до 1939 г. отразява събитията в Испания като кореспондент на Североамериканското сдружение на вестниците. През този период печата разкази за Испания и испанските събития в сп. “Ескуайър”, “Кен”, “Ню Масис”. През 1937 г. излиза романът му “Да имаш и да нямаш” . През 1936 г. излизат новелите “Краткото щастие на Франсис Макомбър” и “Снеговете на Килиманджаро”, последвани от “Зелените хълмове на Африка”, в които автобиографичният елемент, характерен за прозата му, е особено отчетлив. Връх на “испанската тема” е романът “За кого бие камбаната” (1940 г.). Хемингуей участва и във Втората световна война. От този период е антологията му “Хора по време на война” (1942 г.). През 1950 г. издава романа “Отвъд реката, сред дърветата”, но истински триумф постига с повестта “Старецът и морето” (1952 г.). Книгата е наградена с “Пулицър” в САЩ за 1952 г. С журналистика се занимава и през `50-те години, когато живее в имението си “Ла Финка Вихия” до Хавана, Куба. През 1954 г. получава Нобелова награда за литература. След смъртта му излизат книгите “Опасно лято”, “Острови по течението”, “Райската градина” и др.", "date": "2017-07-02", "title": "Денят 2 юли в световната история"}
{"url": "http://www.focus-news.net/news/2017/07/02/2411019/plovdiv-za-tazi-vecher-e-obyaven-nay-golemiyat-protest-v-asenovgrad-sled-napadenieto-nad-mladi-sportisti-v-grada.html", "text": "За тази вечер е обявен най-големият протест в Асеновград след нападението над млади спортисти в града. Това ще бъде петият по ред протест, след като в понеделник (26 май) група цигани нападнаха деца и треньори от отбора по кану-каяк в района на яз. „40-те извора“. В сряда и четвъртък протестите започнаха мирно, но след края им хората се насочиха към циганската махала в града, като полиция и жандармерия успяха да ги спрат. В петък и събота не се стигна до сблъсъци с полицията. \r\nВ петък съдът в Асеновград остави в ареста и деветимата обвиняеми за побоя. Според съдията, с категоричност в побоя има и още участници, които тепърва трябва да се установяват. По време на заседанието обвинените не признаваха вината си. Те обясниха, че са предложили помощ на едно от момичетата – гребец, което е паднало от лодката по време на тренировка. Според разказа им половината от тях са случайно задържани и нямат участие в инцидента.\r\nТрадиционно тази вечер се очаква протестът да започне в 20.00 часа в градинката пред паметника на Цар Иван Асен II, а шествието - в 21.00 часа. Протестиращите настояват за строги наказания на участвалите в нападението, изселване на незаконно пребиваващите цигани, събаряне на незаконните постройки и създаване на общинска полиция. Очаква се в протеста да се включат хора и от други градове, включително привърженици на футболни клубове и рокери. В събота кметът на Асеновград призова участниците в протеста да не допускат провокации.", "date": "2017-07-02", "title": "Пловдив: За тази вечер е обявен най-големият протест в Асеновград след нападението над млади спортисти в града"}
{"url": "http://www.focus-news.net/news/2017/07/02/2411029/razgrad-dvizhenieto-se-osashtestvyava-v-edna-lenta-pri-okolovrastniya-pat-na-grada-poradi-patnotransportno-proizshestvie.html", "text": "Движението по път I-2 Русе – Разград се осъществява в една лента при околовръстния път на Разград поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017-07-02", "title": "Разград: Движението се осъществява в една лента при околовръстния път на града поради пътнотранспортно произшествие"}
{"url": "http://www.focus-news.net/news/2017/07/02/2411031/die-sueddeutsche-zeitung-v-hamburg-shte-se-provede-parviyat-ot-seriya-planirani-protesti-sreshtu-g-20.html", "text": "С мащабна демонстрация в неделя противниците на политиката на Г-20 ще поставят началото на протестен маратон в северния германски град Хамбург, насочен срещу провеждането на срещата на високо равнище на лидерите от „групата на двайсетте“, припомня баварският вестник Die Sueddeutsche Zeitung.\r\nОрганизаторите на демонстрацията очакват включването на десетки хиляди участници в събитието. Протестният марш ще стартира по обед от сградата на кметството в града и ще премине през централната част на ханзейския град, преди демонстрантите да се върнат в началната си точка. Същевременно протест ще има и по вода – около 200 канута, лодки и други малки съдове ще плават с банери по едно от езерата в рамките на града – Биненалстер.\r\nОрганизатори на мащабната демонстрация са организации, свързани с опазването на околната среда, със селското стопанство или със защита на потребителите. Те увериха, че не се противопоставят на предстоящата среща на Г-20, а на политиката на формата. До края на форума, който ще се състои в периода 7-8 юли, се очаква провеждането на общо 30 протеста.Тереза Герова", "date": "2017-07-02", "title": "Die Sueddeutsche Zeitung: В Хамбург ще се проведе първият от серия планирани протести срещу Г-20"}
{"url": "http://www.focus-news.net/news/2017/07/02/2411021/haskovo-normalno-e-zapochnal-izborniyat-den-v-selo-yabalkovo.html", "text": "Нормално и навреме е започнал изборният ден в село Ябълково, съобщиха за Агенция „Фокус” от Общинската избирателна комисия – Димитровград. Не са постъпвали жалби в избирателната комисия от началото на гласуването за кмет на селото.", "date": "2017-07-02", "title": "Хасково: Нормално е започнал изборният ден в село Ябълково"}
{"url": "http://www.focus-news.net/news/2017/07/02/2411032/razgrad-mikrobus-se-e-blasnal-v-rezervoara-na-tir-na-okolovrastniya-pat-na-grada-nyama-postradali.html", "text": "Микробус се е блъснал в резервоара на ТИР на околовръстния път на града. Това съобщиха за Агенция „Фокус“ от  ОДМВР - Разград Вследствие на катастрофата се е разляло гориво на пътното платно. Преминаването се осъществява бавно, тъй като в момента участъкът, където е разлято горивото, се опесъчава. Движението не е спряно. Инцидентът е станал около 06.30 часа. \r\nДеница КИТАНОВА", "date": "2017-07-02", "title": "Разград: Микробус се е блъснал в резервоара на ТИР на околовръстния път на града, няма пострадали"}
{"url": "http://www.focus-news.net/news/2017/07/02/2411017/pazardzhik-normalno-e-zapochnal-izborniyat-den-v-selo-boshulya-pravo-na-glas-imat-722-dushi.html", "text": "Нормално е започнал изборният ден в село Бошуля, съобщиха за Агенция „Фокус” от Общинската избирателна комисия – Септември. Секциите са отворили на време, избирателните комисии са в пълен състав. Вече има граждани, които са упражнили правото си вот.\r\nИма промяна в броя имащите право на глас за частичните кметски избори в село Бошуля. При предаване на списъците от вчера е станало ясно, че 722 е броят на имащите право на глас, а не 677, както бе известно доскоро. С 800 бюлетина разполага избирателната комисия на местния вот.", "date": "2017-07-02", "title": "Пазарджик: Нормално е започнал изборният ден в село Бошуля, право на глас имат 722 души"}
{"url": "http://www.focus-news.net/news/2017/07/02/2411025/nimh-nay-visok-risk-ot-vaznikvane-na-pozhari-ima-v-gornotrakiyskata-nizina-i-kraynite-yugozapadni-rayoni-na-stranata.html", "text": "Най-висок риск от възникване на пожари има в Горнотракийската низина и крайните югозападни райони на страната, съобщиха за Агенция „Фокус” от Националния институт по метеорология и хидрология (НИМХ) към БАН. На места в тези области е обявен екстремален индекс за пожароопасност, при който са възможни бързо разпространяващи се много силни пожари с въвличане на дървесните корони. \r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017-07-02", "title": "НИМХ: Най-висок риск от възникване на пожари има в Горнотракийската низина и крайните югозападни райони на страната"}
{"url": "http://www.focus-news.net/news/2017/07/02/2411015/targovishte-normalno-e-zapochnal-izborniyat-den-v-obshtina-antonovo.html", "text": "Нормално и без нарушения е започнал изборният ден в община Антоново, съобщиха за Агенция „Фокус” от Общинската избирателна комисия. \r\nСекциите са отворили на време и вече има граждани, които са упражнили правото си вот.\r\nПраво на глас в Община Антоново за частичните кметски избори имат 5 121 души, като пристигналите бюлетини са 5 500.", "date": "2017-07-02", "title": "Търговище: Нормално е започнал изборният ден в община Антоново"}
{"url": "http://www.focus-news.net/news/2017/07/02/2411033/haskovo-3-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен. 3 км колона от товарни автомобили се е образувала на ГКПП „Капитан Андреево” на изход от страната. Това съобщиха от пресцентъра на МВР. На останалите пропускателни пунктове на границата ни със Сърбия, Македония, Гърция и Румъния трафикът е нормален.", "date": "2017-07-02", "title": "Хасково: 3 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/07/02/2411036/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от  Планинската спасителна служба (ПСС) към Българския червен кръст (БЧК). Времето е ясно и тихо, по билата духа слаб до умерен вятър. Сутрешните температури са от 18 до 21 градуса. В Рила работи Ситняковският лифт. На Витоша работи кабинковият и открития лифт „Драгалевци“, а в Пампорово и Родопите - първа, втора и четвърта линия. Няма регистрирани инциденти в планините през изминалото денонощие. \r\nИнформация за обстановката в планините може да намерите на . \r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017-07-02", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/02/2411035/plovdiv-dvama-mazhe-ot-romski-proizhod-sa-zadarzhani-za-24-chasa-sled-sprechkvane-i-sbivane-v-karlovskoto-selo-slatina.html", "text": "Двама мъже от ромски произход са задържани за 24 часа след спречкване и сбиване в карловското село Слатина. Това каза за Радио „Фокус“ – Пловдив комисар Атанас Илков, директор на Областната дирекция на МВР – Пловдив. По думите му, вчера в селото се е провеждал събор. „По време на къпане в реката и след повече употребен алкохол между ромите и други представители на местното население е възникнало спречкване, което прераства в леко сбиване. Непосредствено след възникването на ситуацията полицейските служители, които са били ангажирани с обезпечаването на охрана на мероприятието, са взели отношение и са задържали няколко лица. Отведени са в районното управление, като на две от тях са повдигнати обвинения и са образувани бързи полицейски производства. Няма място за притеснение, няма и напрежение“, обясни комисар Илков. Той посочи, че още снощи към мястото на сбиването е изпратена жандармерия. „Малко след това всичко беше спокойно. И преди това беше спокойно, но аз прецених, че трябва да има повече полицейско присъствие. Няма хора с телесни повреди или сериозни наранявания“, посочи той. Според комисар Атанас Илков, най-вероятно мярката на задържане на двамата мъже от ромски произход ще бъде удължена до 72 часа.\r\nТони МИХАЙЛОВ", "date": "2017-07-02", "title": "Пловдив: Двама мъже от ромски произход са задържани за 24 часа след спречкване и сбиване в карловското село Слатина"}
{"url": "http://www.focus-news.net/news/2017/07/02/2411034/sport-germaniya-i-chili-se-izpravyat-na-finala-za-kupata-na-konfederatsiite.html", "text": "Световният шампион Германия излиза срещу първенеца от Южна Америка –Чили, във финалния мач за Купата на конфедерациите. Двубоят, който ще се играе на стадион „Крестовский“ в Санкт Петербург, ще започне в 21 часа българско време. \r\nВ групата националните отбори на двете страни завършиха с резултат 1:1.\r\nВ неделя в друга среща на стадион „Арена“ в Москва отборите на Мексико и Португалия ще играят за третото място в турнира. Началото е в 15 часа българско време. Тереза Герова", "date": "2017-07-02", "title": "Спорт: Германия и Чили се изправят на финала за Купата на Конфедерациите"}
{"url": "http://www.focus-news.net/news/2017/07/02/2411038/nova-tv-makedoniya-zhegata-vze-pet-zhertvi-v-sofiya-samo-v-ramkite-na-den.html", "text": "Петима души загинаха в българската столица София в резултат от високите температури в събота, когато термометрите отчетоха стойности над 35 градуса по Целзий, пише македонското електронно издание „Нова ТВ“.\r\nОт Центъра за спешна медицинска помощ в София бе съобщено, че само до 13 часа по обед са получили сигнали са 179 души, колабирали от жегата. \r\nВ 17 български области бе обявен червен предупредителен код за температури, достигащи до 44 градуса, а в 11 области, включително и столицата, бе обявен „портокалов“ код.Тереза Герова", "date": "2017-07-02", "title": "„Нова ТВ“ (Македония): Жегата взе пет жертви в София само в рамките на ден"}
{"url": "http://www.focus-news.net/news/2017/07/02/2411030/nimh-v-obshto-21-oblasti-ot-stranata-e-v-sila-zhalt-kod-za-visoki-temperaturi-i-za-gramotevichni-buri-i-gradushka.html", "text": "В общо 21 области от страната е в сила жълт код за високи температури и за гръмотевични бури и градушка, сочи справка на официалния сайт на Националния институт по метеорология и хидрология (НИМХ) при БАН. Областите, за които е в сила предупреждението за гръмотевични бури, интензивни валежи и градушка са: Видин, Монтана, Враца, София-област, Ловеч и Плевен. За последните две области важи и предупреждението за високи температури. Освен за Ловеч и Плевен, то е в сила и за: Габрово, Велико Търново, Русе, Търговище, Разград, Силистра, Стара Загора, Сливен, Пловдив, Пазарджик, Благоевград, Смолян, Кърджали, Хасково и Ямбол. Очаква се дневните температури да достигнат 35-38 градуса. \r\nОт НИМХ уточняват, че привечер и през нощта срещу понеделник в северните райони на областта ще се развива мощна купесто-дъждовна облачност. На много места ще има гръмотевични бури, интензивни валежи и градушка. Очакваните сумарни количества са 15-25 л/кв.м, на изолирани места - до 50 л/кв.м.", "date": "2017-07-02", "title": "НИМХ: В общо 21 области от страната е в сила жълт код за високи температури и за гръмотевични бури и градушка"}
{"url": "http://www.focus-news.net/news/2017/07/02/2411040/razgrad-vazstanoveno-e-dvizhenieto-pri-okolovrastniya-pat-na-grada.html", "text": "Възстановено е движението по път I-2 Русе-Разград при околовръстния път на Разград. Това съобщиха от пресцентъра на Агенция „Пътна инфраструктура”.\r\nВременната организация на движението бе наложена поради пътнотранспортно произшествие.", "date": "2017-07-02", "title": "Разград: Възстановено е движението при околовръстния път на града"}
{"url": "http://www.focus-news.net/news/2017/07/02/2411039/pazardzhik-vav-velingrad-prodalzhavat-traditsionnite-praznitsi-na-kulturata.html", "text": "Във Велинград продължават традиционните Празници на културата, които през тази година се провеждат за 45-ти път, съобщи за Радио „Фокус“ – Пазарджик Бояна Кирилова от Общината. Програмата за днешния ден предвижда Парад-дефиле на духови оркестри и мажоретни състави. Откриването е в 11.00 часа пред НЧ „Отец Паисий“. \r\nПрограмата ще продължи в 19.00 часа, когато ще започне тържествена шоу програма с участието на Представителен младежки духов оркестър с мажоретен състав „Димитър Мечев“ от Велинград и гостуващи духови и мажоретни състави. Велинградски празници на културата продължават до 9 юли.\r\nВаня НИКОЛОВА", "date": "2017-07-02", "title": "Пазарджик: Във Велинград продължават традиционните Празници на културата"}
{"url": "http://www.focus-news.net/news/2017/07/02/2411043/deutsche-welle-protivnitsite-na-brak-za-vsichki-shte-vnesat-zhalba-vav-federalniya-konstitutsionen-sad-na-germaniya.html", "text": "Противниците на законодателната инициатива „Брак за всички“, която бе утвърдена в петък с исторически вот в Бундестага, ще внесат жалба във Федералния конституционен съд на Германия, предава Deutsche Welle. Това потвърдиха представители на минимум две партии – управляващия Християндемократичен съюз (ХДС) и популистката „Алтернатива за Германия“. \r\n„Стана въпрос дали „Брак за всички“ е допустим от гледна точка на Конституцията. Уверен съм, че искът ще бъде подаден“, заяви фракционният лидер на Съюза (ХДС/ХСС) Фолкер Каудер. \r\nНа свой ред федералният вътрешен министър Томас де Мезиер (ХДС) също допусна внасянето на подобна жалба. „Гласувах против закона, още повече, че като юрист съм на мнение, че за него е необходимо изменение на Основния закон на ФРГ“, подчерта християндемократът в интервю за местен вестник.\r\nЗа внасяне на жалба се готви и партията на Фрауке Петри – политически противник на управляващата партия на канцлера Ангела Меркел. Това потвърди лидерът на парламентарната група на „Алтернатива за Германия“ Александер Гауланд. Тереза Герова", "date": "2017-07-02", "title": "Deutsche Welle: Противниците на „Брак за всички“ ще внесат жалба във Федералния конституционен съд на Германия"}
{"url": "http://www.focus-news.net/news/2017/07/02/2411044/burgas-za-vtora-poredna-godina-se-provezhda-blagotvoritelen-pluven-maraton-ot-ostrov-sveta-anastasiya-do-nos-chukalya.html", "text": "За втора поредна година се провежда благотворителен плувен маратон от остров Света Анастасия до нос Чукаля, съобщиха от Община Бургас. Организатори на събитието са сдружение „Онкоболни и приятели“ – Бургас, съвместно с Община Бургас, по инициатива на Джон и Красимира Болджър. Събраните средства ще спомогнат за реализирането на „Зелено училище за онкоболни“ – иновативен комплекс за социална рехабилитация на хора с онкологични заболявания. През 2016 г. се събраха финансови средства, с които се реализираха четири зелени училища за онкоболни.\r\nБлаготворителният плувен маратон започна рано тази сутрин с кораб „Анастасия“ от „Магазия 1“ до остров Света Анастасия. Таксата за участие в маратона е 50 лева. В 10:00 часа ще бъдат посрещани и наградени финалистите в местност Чукалята, парк „Росенец“\r\nВ 20:00 часа ще отплава кораб „Анастасия“ от „Магазия 1“ за благотворителен концерт, който ще започне час по-късно с участието на група „P.I.F.“. Лице на тазгодишния маратон е актрисата Йоана Буковска, която даде старт на маратона. По традиция благотворителният концерт ще се проведе на остров Света Анастасия.", "date": "2017-07-02", "title": "Бургас: За втора поредна година се провежда благотворителен плувен маратон от остров Света Анастасия до нос Чукаля"}
{"url": "http://www.focus-news.net/news/2017/07/02/2411042/inzh-krasimir-koev-ialv-lozovite-nasazhdeniya-na-teritoriyata-na-tsyalata-strana-sa-v-izklyuchitelno-dobro-sastoyanie.html", "text": "Лозовите насаждения на територията на цялата страна са в изключително добро състояние към днешна дата. Това каза инж. Красимир Коев, директор на Изпълнителна агенция по лозата и виното, в интервю за Агенция  „Фокус“ за състоянието на лозовите насаждения, мероприятията по лозята през лятото и сортовете грозде, отглеждани в България. По думите на инж. Коев, ако нещата продължат с редуване на дъждове с хубави, високи температури, които допринасят на захарното състояние на гроздето, но без градушки, тази година реколтата грозде ще бъде в изключително добро съотношение както като качество, така и като количество. Той поясни, че в България се отглеждат над 150 сортовете лозя. „Масово се отглеждат широко известните сред червените сортове: „Каберне“, „Мерло“, „Сира“, „Пино ноар“. Наред с тях и типично българските: „Мавруд“, „Рубин“, „Широка мелнишка“ и „Гъмза“. Що се касае за белите това са: „Шардоне“, „Мускат Отонел“,  „Севиньон блан“ и българския сорт „Тамянка“.  Тези сортове са 90 % от насажденията. Нови сортове, по-екзотични сортове са: „Марселан“,  „Пети Вердо“, „Просеко“, който е  италиански сорт. Има тенденция да се увеличават насажденията от „Просеко“. „Темпранийо“ също, той е сорт, който е високодобивен и издържа на високи температури. Характерен е за по-южните части на Европа,  където температурите и горещините са големи. На нашите територии се развива добре и дава добри добиви“, допълни инж. Коев. По думите му през последните пет години тенденцията е да се търси най-много „Мускат Отонел“. Инж. Коев поясни, че това  сорт, който има изключително добри показатели, високо захарно съдържание и аромати. „Добри вина стават от това грозде. Тенденцията е за търсене и бързо изчерпване на пазара на този сорт, когато дойде гроздоберната кампания. Впоследствие и самото вино, което се произвежда бележи хем ръст, а и свършва най-бързо от всички останали бели сортове. Той е  предпочитан не само в страната, но и в плана за износ. Като грозде се изкупува много. Чужди фирми от Италия, Чехия, Гърция и Румъния предпочитат този сорт и го купуват като грозде и след това и като вино“, коментира инж. Коев. \r\nДеница КИТАНОВА", "date": "2017-07-02", "title": "Инж. Красимир Коев, ИАЛВ: Лозовите насаждения на територията на цялата страна са в изключително добро състояние"}
{"url": "http://www.focus-news.net/news/2017/07/02/2411045/tass-dve-novi-voenni-uchilishta-otvaryat-vrati-v-rusiya-ot-novata-uchebna-godina.html", "text": "Петрозаводското президентско кадетско училище и Мурманския филиал на Нахимовото военноморско училище ще приемат първите си възпитаници от 1 септември 2017 г. Това съобщи пред журналисти началникът на Главното управление на кадрите към Министерството на отбраната на Руската федерация генерал-полковник Виктор Горемикин, предава информационната агенция TACC.\r\n„Желаещите да се обучават във военни училище са много, както във вече съществуващите учебни заведения, така и в Петрозаводското президентско кадетско училище и Мурманския филиал на Нахимовото военноморско училище, които Министерството на отбраната на Русия открива на 1 септември 2017 г.“, подчерта Горемикин.\r\nПриемът на кадетите започна в събота, 1 юли. .Тереза Герова", "date": "2017-07-02", "title": "ТАСС: Две нови военни училища отварят врати в Русия от новата учебна година"}
{"url": "http://www.focus-news.net/news/2017/07/02/2411037/afp-samoubiystven-atentat-raztarsi-damask-saobshtava-se-za-zhertvi.html", "text": "Няколко души са загинали, а други са ранени при самоубийствен атентат, разтърсил източната част на сирийската столица Дамаск в неделя, предава AFP.\r\nВ репортаж на държавната телевизия се пояснява, че службите за сигурност са проследили трима самоубийствени атентатори в неделя сутринта, двама от които са задействали взривни устройства на входовете на града. \r\nТретият е успял да проникне в Дамаск и да се взриви, след като е бил обграден от правоохранителните органи. В резултат има жертви и ранени, но техният брой към момента не може да бъде конкретизиран. \r\nДруги подробности около инцидента към момента не се съобщават.Тереза Герова", "date": "2017-07-02", "title": "AFP: Самоубийствен атентат разтърси Дамаск, съобщава се за жертви"}
{"url": "http://www.focus-news.net/news/2017/07/02/2411048/veliko-tarnovo-srednovekovni-tantsi-i-harakterna-kuhnya-ochakvat-posetitelite-na-mezhdunarodniya-festival-za-istoricheski-vazstanovki-koyto-se-provezhda-na-tsarevets.html", "text": "Средновековни танци и характерна кухня очакват посетителите на Международния фестивал за исторически възстановки, който се провежда на Царевец. Те са само част от програмата за последния ден на събитието, съобщиха от Община Велико Търново. До 11.30 часа ще се провеждат уроци по средновековни танци, средновековна кухня, бойни умения и стрелба с лък. След това от 13.00 до 15.00 ще има демонстрации на Центровете – участници. В 16.30 часа ще започне Тържественото закриване на фестивала.\r\n„Фокус“ припомня:\r\nСъбитието представя чрез исторически реконструкции бита, кухнята, занаятите, изкуствата и воинските умения на България, Византия и Европа през средните векове. Второто му издание е под надслов: „Възходът на Калоян” с фокус – управлението на един от най-забележителните владетели на Второто българско царство – цар Калоян (1197-1207 г.). През 2017 г. се навършват 820 години от възкачването му на престола и 810 години от смъртта му край Солун.\r\nДостъпът до фестивала е свободен, като се заплаща само входна такса за Архитектурно-музеен резерват „Царевец“.", "date": "2017-07-02", "title": "Велико Търново: Средновековни танци и характерна кухня очакват посетителите на Международния фестивал за исторически възстановки, който се провежда на Царевец"}
{"url": "http://www.focus-news.net/news/2017/07/02/2411046/sport-mani-pakiao-zagubi-titlata-ot-avstralietsa-dzhefri-horn.html", "text": "Световният шампион по бокс в полусредна категория във версията на Световната боксова организация (WBO) Мани Пакиао от Филипините отстъпи титлата на австралиеца Джефри Хорн, предава Интерфакс.\r\nСъдиите единодушно присъдиха победата на 29-годишния Хорн след двубоя, проведен в родния му град Брисбън.\r\nПоражението бе седмо в кариерата на легендарния филипинец. За Хорн, който до този момент не е надвиван в мач, това бе 17-та поредна победа.Тереза Герова", "date": "2017-07-02", "title": "Спорт: Мани Пакиао загуби титлата от австралиеца Джефри Хорн"}
{"url": "http://www.focus-news.net/news/2017/07/02/2411041/orf-vatreshnite-ministri-na-germaniya-frantsiya-i-italiya-shte-obsadyat-vazmozhnostite-za-okazvane-na-pomosht-na-rim-za-spravyane-s-bezhanskata-kriza.html", "text": "Министрите на вътрешните работи на Германия, Франция и Италия се събират в неделя в Париж, за да обсъдят възможностите за оказване на помощ на Рим в справянето с бежанската криза, съобщава австрийската медия ORF. На срещата във френската столица ще присъства и европейският комисар по миграцията Димитрис Аврамопулос. Целта на дискусиите, според френското правителство, е договаряне на \"съгласувани действия\" на фона на увеличението на броя на бежанците, идващи от другата страна на Средиземно море към Европа.\r\nПо-рано италианското правителство поиска от дипломатическия си представител в Брюксел да представи официално искане за помощ и да изрази неспособността на Рим да се справи самостоятелно с настоящата мигрантска криза.\r\nВ рамките на срещата с еврокомисаря по миграцията Димитрис Аврамопулос, посланик Масари е подчертал, че Италия е достигнала границите на своите възможности да се справи с настоящата миграционна криза в Средиземно море. Италианското правителство е изтъкнало и социално-икономическото въздействие върху някои региони в Италия от вълната бежанци, предупреждавайки, че ситуацията е \"неустойчива\".Тереза Герова", "date": "2017-07-02", "title": "ORF: Вътрешните министри на Германия, Франция и Италия ще обсъдят възможностите за оказване на помощ на Рим за справяне с бежанската криза"}
{"url": "http://www.focus-news.net/news/2017/07/02/2411051/inzh-krasimir-koev-ialv-zapochvat-praskaniyata-s-kompleksni-preparati-sreshtu-mana-vrediteli-i-zabolyavaniya-po-lozyata.html", "text": "Започват пръсканията с комплексни препарати срещу мана, вредители и заболявания по лозята. Това каза инж. Красимир Коев, директор на Изпълнителна агенция по лозата и виното, в интервю за Агенция  „Фокус“ във връзка със състоянието на лозовите насаждения, мероприятията по лозята в началото на лятото и сортовете грозде, отглеждани в България. По думите му след обилните валежи, лозарите и стопаните винаги пръскат своите лозови насаждения, за да не се развиват болести. Той поясни, че пръскането продължава до гроздобера. „Докато не се прибере гроздето, се пръска не само срещу брашнестата мана, а и срещу всички други видове заболявания и вредители. Тази защита се води докато не се прибере реколтата, защото сме имали случаи в навечерието на гроздобера да започват проливни дъждове и да се повреждат лозята и гроздето“, каза той и обясни, че по този начин реколтата се похабява. По думите му всички лозари имат опит и знаят как да се справят с дъждовете и  борбата с болестите и вредителите. Инж. Коев посочи, че съществува достатъчно голям асортимент от комплексни препарати, които се предлагат на нашия пазар, така че който се занимава с лозарство, знае какво да прави. „Надявам се, че реколтата тази година на финала ще бъде с високо качество и с много добро количествено отношение. Има достатъчно време дотогава, но се надявам, че климатичните условия ще бъдат благоприятни, няма да имаме аномалии и ще се роди едно хубаво грозде с високо качество. В количествено отношение се надявам, че нещата ще бъдат по-добри. Всяка година се надяваме да имаме повече количествено отношение на гроздето спрямо предишната“, допълни директорът на Изпълнителната агенция по лозата и виното.\r\nДеница КИТАНОВА", "date": "2017-07-02", "title": "Инж. Красимир Коев, ИАЛВ: Започват пръсканията с комплексни препарати срещу мана, вредители и заболявания по лозята"}
{"url": "http://www.focus-news.net/news/2017/07/02/2411052/ruse-1353-e-izbiratelnata-aktivnost-v-selo-trastenik-na-chastichnite-mestni-izbori-kam-1000-chasa.html", "text": "13,53% е избирателната активност в село Тръстеник на частичните местни избори към 10.00 часа. Това съобщиха за Радио „Фокус” – Шумен от Общинската избирателна комисия – Иваново. Към посоения час са гласували за кмет на селото 150 души. Нормално и без нарушения протича денят на вота в двете секции в Тръстеник.\r\nИвелина ИВАНОВА", "date": "2017-07-02", "title": "Русе: 13,53% е избирателната активност в село Тръстеник на частичните местни избори към 10.00 часа"}
{"url": "http://www.focus-news.net/news/2017/07/02/2411056/afp-nay-malko-devetima-zaginali-v-rezultat-na-samoubiystveniya-atentat-v-damask.html", "text": "Най-малко девет души са загинали, а 15 други са ранени в резултат на самоубийствения атентат, извършен в източната част на сирийската столица Дамаск в неделя, предава AFP.\r\n„Девет са убити, сред тях цивилни и военни, в резултат на самоубийствения атентат в Дамаск“, информира директорът на базираната в Лондон Сирийска обсерватория за човешките права – Рами Абдел Рахман.Тереза Герова", "date": "2017-07-02", "title": "AFP: Най-малко деветима загинали в резултат на самоубийствения атентат в Дамаск"}
{"url": "http://www.focus-news.net/news/2017/07/02/2411058/rumil-lachev-blrs-brakonierstvoto-e-prichina-za-drastichnoto-namalyavane-na-ribnite-resursi-v-balgariya.html", "text": "Рибните ресурси са драстично намалели и то по една единствена причина-бракониерството. Това каза в интервю за Агенция „Фокус“ Румил Лачев –главен експерт в Българския ловно-рибарски съюз. „През последните години със затоплянето в почти всички водни обекти се наблюдава значително обрастване с водна растителност, откъдето се ограничава местообитанието и по-важното намалява количеството на кислород във водата“, обясни той. Според него единственият начин за решаване на проблема е разселването на растителноядни видове като амур и толстолоб. „Най разпространени за улов у нас са шарановите видове или шаран, каракуда, кефал, скобар и други“, посочи Румил Лачев и допълни, че през последните години се наблюдава тенденция на определено профилиране на риболовците към определени видове. „Имаме добри условия за улов на хищници, както и на пъстърва в определени зони. Въпреки това най много риболовци предпочитат улова на плувка“, поясни главният експерт. „За съжаление, имаме и застрашени видове, като един от тях е михалцата. Михалцата е типичен обитател на река Дунав и откровено казано от много отдавна не съм чувал за нейния улов“, каза още той. \r\nБиляна ИВАНОВА", "date": "2017-07-02", "title": "Румил Лачев, БЛРС: Бракониерството е причина за драстичното намаляване на рибните ресурси в България"}
{"url": "http://www.focus-news.net/news/2017/07/02/2411047/haskovo-3214-e-izbiratelnata-aktivnost-v-dimitrovgradskoto-selo-yabalkovo-na-chastichnite-mestni-izbori-kam-1000-chasa.html", "text": "32,14% e избирателната активност в димитровградското село Ябълково на частичните местни избори към 10.00 часа. Това съобщиха за Агенция „Фокус“ от ОИК – Димитровград До момента са гласували 360 души от имащи право на глас 1120.\r\nДеница КИТАНОВА", "date": "2017-07-02", "title": "Хасково: 32,14% e избирателната активност в димитровградското село Ябълково на частичните местни избори към 10.00 чaса"}
{"url": "http://www.focus-news.net/news/2017/07/02/2411054/gazeta-express-federika-mogerini-shte-bade-domakin-na-sreshta-mezhdu-prezidentite-na-sarbiya-i-kosovo.html", "text": "Върховният представител на Европейския съюз по въпросите на външните работи и политиката на сигурност Федерика Могерини ще бъде домакин на среща между президентите на Сърбия и Косово – Александър Вучич и Хашим Тачи, съобщава прищинският вестник Gazeta Express. Тя ще се състои в Брюксел в понеделник, 3 юли, веднага след двустранни разговори в Дубровник в рамките на форума на Процеса за сътрудничество в Югоизточна Европа.\r\nСъгласно съобщението, разпространено от офиса на Могерини, двамата държавни глави ще обменят мнения за продължаване на диалога за нормализиране на отношенията между Белград и Прищина, както и за по-широкото развитие в региона на Западните Балкани.Тереза Герова", "date": "2017-07-02", "title": "Gazeta Express: Федерика Могерини ще бъде домакин на среща между президентите на Сърбия и Косово"}
{"url": "http://www.focus-news.net/news/2017/07/02/2411053/pazardzhik-1898-e-izbiratelnata-aktivnost-v-selo-boshulya-na-chastichnite-mestni-izbori-kam-1000-chasa.html", "text": "18,98% е избирателната активност в село Бошуля на частичните местни избори към 10.00 чaса, съобщиха за Радио „Фокус“ – Пазарджик от Общинската избирателна комисия – Септември. Упражнилите право на глас са 137 души от общо 722 гласоподаватели. Изборният ден преминава спокойно, досега няма подадени сигнали и жалби за нарушения изборния процес.\r\nВаня НИКОЛОВА", "date": "2017-07-02", "title": "Пазарджик: 18,98% е избирателната активност в село Бошуля на частичните местни избори към 10.00 чaса"}
{"url": "http://www.focus-news.net/news/2017/07/02/2411059/voa-brazilskata-politsiya-arestuva-narkobaron-izdirvan-tri-desetiletiya.html", "text": "Бразилската полиция твърди, че е арестувала издирвания вече три десетилетия наркобарон Луис Карлос да Роча, предава радио Voice of America.\r\nСъгласно данните, разпространени от властите на латиноамериканската страна, Луиз Карлос да Роча се е подложил на пластична хирургуия в усилията си да избегне залавянето си. \r\nПравоохранителите са убедени, че Да Роша, който живее под името Витор Луиз де Мораес, е ръководител на мащабна международна кокаинова империя, която се крепи на дрога, произвеждана в джунглите на Боливия, Колумбия и Перу, откъдето е разпространявана в САЩ и Европа.\r\nПолицията иззе имущество на наркобарона на стойност 10 млн. долара, включително луксозни автомобили, самолети, ферми и други недвижими имоти. Органите обаче вярват, че личните активи на Да Роша са на стойност най-малко 100 млн. долара. Те ще бъдат търсени във втората фаза на операцията срещу наркобарона.Тереза Герова", "date": "2017-07-02", "title": "VOA: Бразилската полиция арестува наркобарон, издирван три десетилетия"}
{"url": "http://www.focus-news.net/news/2017/07/02/2411063/vitseprezidentat-iliyana-yotova-festivalat-na-aziatskata-kultura-shte-stane-traditsiya-aziya-doyde-dnes-v-balgariya.html", "text": "Фестивалът на азиатската култура ще стане традиция, Азия дойде днес в България. Това каза пред журналисти вицепрезидентът на Република България Илияна Йотова, която присъства на откриването на първия Фестивал на азиатската култура, предаде репортер на Агенция „Фокус“. Мотото на проявата е „Азия отблизо”. „Преди много месеци с част от посланиците на страните от Азия имахме разговори за това, че е хубаво да бъде представена тяхната култура – тя е много различна“, посочи Йотова. Освен различната култура страните от Азия имат и различна икономика, различен стандарт на живот. Те са с невероятно богато културно-историческо наследство, подчерта вицепрезидентът.  \r\n„Вместо да се показва всяка страна поотделно, по-добре е да се направи един общ фестивал, в рамките на който много жители и гости на столицата ще могат да се запознаят със занаятите, фолклора, музиката и културата на тези страни“, посочи Йотова. Тя обърна внимание, че това е първият такъв фестивал и той е срещнал подкрепата на Столична община, Министерство на туризма и на Президентството. „Това ще бъде първият фестивал, но в никакъв случай последният – ще стане една добра традиция“, заяви Йотова. Според нея Борисовата градина изглежда по различен начин и това се дължи на амбицията и желанието на представителите на дипломатическите мисии на азиатските държави. \r\nДеница КИТАНОВА", "date": "2017-07-02", "title": "Вицепрезидентът Илияна Йотова: Фестивалът на азиатската култура ще стане традиция, Азия дойде днес в България"}
{"url": "http://www.focus-news.net/news/2017/07/02/2411062/hashim-tachi-kosovo-e-zainteresovano-ot-nova-dinamika-v-dialoga-s-belgrad.html", "text": "Президентът на Косово Хашим Тачи заяви, че Прищина е заинтересована от нова динамика в диалога с Белград, който трябва да завърши с цялостна нормализация на двустранните отношения, съобщава македонското електронно издание „Локално“, като се позовава на съобщение, публикувано на официалната интернет страница на държавния глава. \r\nПо повод срещата с американския заместник-помощник държавен секретар Хойт Брайън Ий, проведена в рамките на международната конференция \"Дубровнишки форум“, Хашим подчерта, че Прищина, заедно със стратегическите партньори  САЩ и НАТО, ще трансформира Косовските сили за сигурност в армията на Косово, като това ще бъде осъществено \"чрез прозрачен и приобщаващ процес, който в момента се изпълнява\".Тереза Герова", "date": "2017-07-02", "title": "Хашим Тачи: Косово е заинтересовано от нова динамика в диалога с Белград"}
{"url": "http://www.focus-news.net/news/2017/07/02/2411064/shzde-poveche-ot-15-hil-politsai-shte-badat-zadeystvani-za-ohrana-na-sreshtata-na-g-20.html", "text": "Повече от 15 хил. полицейски служители ще бъдат задействани за гарантиране на сигурността при провеждането на срещата на „групата на двайсетте“, която ще се състои в северния германски град Хамбург в периода 7-8 юли, съобщава регионалният новинарски портал Shz.de.\r\n„Това ще бъде най-голямото разполагане на полиция в историята на Хамбург“, поясни по-рано тази седмица директорът на полицията Ралф Мартин Майер. \r\nС оглед на очакваната протестна вълна, правоохранителните органи ще разчитат на разнообразно оборудване, включващо от патрулни автомобили до хеликоптери, разкри говорител на полицията.Тереза Герова", "date": "2017-07-02", "title": "Shz.de: Повече от 15 хил. полицаи ще бъдат задействани за охрана на срещата на Г-20"}
{"url": "http://www.focus-news.net/news/2017/07/02/2411065/veliko-tarnovo-riboloven-turnir-za-detsa-i-roditeli-ot-oblastta-organizirat-kray-sevlievo.html", "text": "Риболовен турнир за деца и родители от Великотърновска област организират край Севлиево. В него ще се включат основно младежите, които посещават Центровете за работа с деца на територията на Великотърновска община. Това разказа за Радио „Фокус“ – Велико Търново Благовеста Факирова, председател на Сдружението на кметовете и кметските наместници от община Велико Търново „Янтра 2001“. Тя уточни, че събитието ще се проведе на язовир „Кална кория“ край Севлиево и ще продължи през целия ден. „Целта ни е да убедим всички родители да помогнат на децата си да прекарат повече време сред природата, а защо не и те да се включат с тях. Това е кампания, която цели да ги отдалечи от алкохола и пороците“, поясни Благовеста Факирова. \r\nСъстезанието ще протече под мотото „Без покрив и стени”. То ще бъде отборно, с две класирания. Едно между отборите във всяка от групите и второ – между Центровете за работа с деца и младежи от населените места в Община Велико Търново. Индивидуални награди се предвиждат единствено за най-голяма уловена риба и най-малък участник. Общият награден фонд включва 14 купи, 60 медала и 60 пакета. Освен това за всички състезатели е предвиден и безплатен обяд. За останалите посетители ще има храна и напитки срещу символично заплащане. Турнирът се организира съвместно от Кметство Ново село и Българска федерация по риболовни спортове, в партньорство с Община Велико Търново, Сдружение на кметовете и кметски наместници и Центрове за работа с деца и младежи в общината.\r\nЛуиза ТРАНЧЕВА", "date": "2017-07-02", "title": "Велико Търново: Риболовен турнир за деца и родители от областта организират край Севлиево"}
{"url": "http://www.focus-news.net/news/2017/07/02/2411057/narodniyat-predstavitel-manol-genov-kam-asenovgradchani-da-ne-dopusnem-protestat-da-slozhi-otpechataka-na-omrazata.html", "text": "Скъпи съграждани асеновградчани, днес, 2 юли, нашият град е едно различно място- точка на напрежение и остри противопоставяния. Един недопустим инцидент край \"40- те извора\", с пострадали деца и възрастни, провокира протест, бунт и заплаши с неконтролируеми безредици. Законът е за всички и за неговото спазване сме отговорни както всички ние, граждани и власт, така и онези, които са призвани да пазят реда и закона. Този призив към съгражданите си отправи депутатът от БСП за България, съобщават от пресцентъра на БСП. Той отбелязва, че иска да вярва, че прокуратурата и полицията правят всичко възможно, за да се изчисти истината по инцидента докрай и да има справедливо потърсена и понесена отговорност от всички, които имат вина. \"А ние, хората на Асеновград, трябва да бъдем разумни в правото си на протест и недоволство. Защото в този град живеят десетки хиляди хора и ще продължават да живеят- мирно, всеки с различията си, но всички с еднаквото съзнание за закон и ред\", изтъкна Манол Генов. Той отправи молба към асеновградчани: \"Нека дадем всичко от себе си, всеки един и всички заедно, за да не допуснем неделният протест да сложи тежкия отпечатък на омразата и противопоставянето между хората. Да покажем, че сме граждани с права, но и отговорности за живота на Асеновград.\"", "date": "2017-07-02", "title": "Народният представител Манол Генов към асеновградчани: Да не допуснем протестът да сложи отпечатъка на омразата"}
{"url": "http://www.focus-news.net/news/2017/07/02/2411066/vitseprezidentat-iliyana-yotova-mariya-gabriel-shte-ima-nelekata-zadacha-da-raboti-v-edin-ot-nay-vazhnite-resori-v-es.html", "text": "Мария Габриел ще има нелеката задача, в оставащите две години, да работи в един от най-важните ресори в ЕС. Това каза вицепрезидентът на Република България Илияна Йотова пред журналисти във връзка с представянето на Мария Габриел като кандидат за еврокомисар, предаде репортер на Агенция „Фокус“.  „Тя ще наследи втората половина на един мандат\", посочи Йотова и обясни, че е друго, когато започнеш в началото със свои идеи. По думите на вицепрезидентът Мария Габриел ще трябва да довърши този мандат и да докаже, че изборът за еврокомисар е паднал неслучайно върху нея. \r\nДеница КИТАНОВА", "date": "2017-07-02", "title": "Вицепрезидентът Илияна Йотова: Мария Габриел ще има нелеката задача да работи в един от най-важните ресори в ЕС"}
{"url": "http://www.focus-news.net/news/2017/07/02/2411060/targovishte-1732-e-izbiratelnata-aktivnost-na-chastichnite-mestni-izbori-v-obshtina-antonovo-kam-1000-chasa.html", "text": "17,32% е избирателната активност на частичните местни избори в община Антоново към 10.00 часа. Това съобщиха за Агенция „Фокус“ от ОИК – Антоново. Правото си на избор са упражнили 887 души от общо 5 121 имащи право на глас. \r\nИван ЛАЗАРОВ", "date": "2017-07-02", "title": "Търговище: 17,32% е избирателната активност на частичните местни избори в община Антоново към 10.00 часа"}
{"url": "http://www.focus-news.net/news/2017/07/02/2411055/umbalsm-pirogov-10-dushi-sa-potarsili-meditsinska-pomosht-v-sabota-zaradi-zhegite.html", "text": "10 души са потърсили медицинска помощ в УМБАЛСМ „Пирогов” в събота заради жегите, съобщиха от пресцентъра на здравното заведение. Касае се за пациенти с хипертонични кризи. Те са прегледани и изследвани в Спешното отделение. След като са медикирани, са освободени. \r\nЛекарите напомнят, че е добре хората да ограничат продължителния престой на слънце. Желателно е да пият много вода и да приемат лекарствата си редовно.", "date": "2017-07-02", "title": "УМБАЛСМ „Пирогов”: 10 души са потърсили медицинска помощ в събота заради жегите"}
{"url": "http://www.focus-news.net/news/2017/07/02/2411049/vmro-dpmne-spetsializiranata-prokuratura-e-dimna-zavesa-na-nekadarnostta-na-makedonskoto-pravitelstvo.html", "text": "Специализираната прокуратура е димна завеса на некадърността на македонското правителство и за „вредните“ решения и споразумения за държавата. Това се казва в изявление от партията на Никола Груевски – ВМРО-ДПМНЕ, предава скопският телевизионен канал A1 On.\r\n„Специализираната прокуратура има за задача да води един политически процес с единствената цел елиминиране на ВМРО, с цел отслабване на държавата“, се казва в разпространения текст.\r\n„Нашият грях е, че цели 11 г. бяхме на бронята на защитата на държавните и националните интереси на Македония, че устояхме на натиск и заплахи, свързани с името на държавата, името на нацията и езика, идентичността на македонския народ, че устояхме на подписване на различни вредни за нашата нация договори или прилагане на платформи на чужди държави. Като се борихме за единството на нашата държава, като се борихме да запазим държавата, такава, каквато я иска народът, а не както я искат някои други“, твърдят от ВМРО-ДПМНЕ. Тереза Герова", "date": "2017-07-02", "title": "ВМРО-ДПМНЕ: Специализираната прокуратура е димна завеса на некадърността на македонското правителство"}
{"url": "http://www.focus-news.net/news/2017/07/02/2411069/bild-am-sonntag-germaniya-v-navecherieto-na-parlamentarniya-vot-v-mediite-izteche-informatsiya-za-sadarzhanieto-na-predizbornata-programa-na-sayuza-hdshss.html", "text": "В неделя лидерите на двете „сестрински“ партии – Християндемократичния съюз и Християнсоциалния съюз, съответно Ангела Меркел и Хорст Зеехофер, ще проведат среща на четири очи, на която да съгласуват окончателния вариант на предизборната програма на Съюза (ХДС/ХСС), съобщава изданието Bild am Sonntag.\r\nПоследен кръг от преговори ще бъде проведен и от още няколко други високопоставени политици в партиите, като окончателните резултати от тях ще бъдат представени на Меркел и Зеехофер в понеделник по обед.\r\nИ макар предизборната програма на Съюза (ХДС/ХСС) да изглежда като най-строго пазената тайна в Германия, в медиите все пак изтече информация за съдържанието й. \r\nХДС и ХСС обещават до 2025 г. да бъде намален наполовина броят на безработните в Германия, който към момента в 2 473 000 души, като по-този начин нивата на безработица ще паднат до под три процента. \r\nСред ключовите точки, заложени в документа, с който Съюзът (ХДС/ХСС) ще се бори за подкрепата на електората, е попълването на полицейските сили с 15 хил. нови служители. \r\nПрез следващите четири години в Германия трябва да се построят и 1,5 млн. нови жилища, за да се противодейства на изкуственото поскъпване на цените на наемите.\r\nИнтересно е, че в предизборната програма на „сестринските“ партии ще бъде заложено обещание за насърчаване на изследванията за борба с коварни заболявания като рак, деменция и болестта на Алцхаймер. Тереза Герова", "date": "2017-07-02", "title": "Bild am Sonntag: Германия в навечерието на парламентарния вот: В медиите изтече информация за съдържанието на предизборната програма на Съюза (ХДС/ХСС)"}
{"url": "http://www.focus-news.net/news/2017/07/02/2411071/deutsche-welle-v-madrid-se-provezhda-nay-golemiyat-parad-v-podkrepa-na-lgbt-obshtestvoto.html", "text": "В неделя, 2 юли, в испанската столица Мадрид ще се проведе петото издание на Световният парад на гордостта, който организаторите вече определиха като „най-големия в света“, предава Deutsche Welle.\r\nСъбитието, на което бе даден старт в събота с мотото \"Viva la vida!\", е посветено на 40-годишнината от провеждането на първия парад в Испания за подкрепа на ЛГБТ-обществото. Организаторите очакват включването на повече от три милиона участници и зрители. Тереза Герова", "date": "2017-07-02", "title": "Deutsche Welle: В Мадрид се провежда най-големият парад в подкрепа на ЛГБТ-обществото"}
{"url": "http://www.focus-news.net/news/2017/07/02/2411061/komisar-atanas-ilkov-od-na-mvr-plovdiv-osigureni-sa-poveche-ot-dostatachno-politseyski-sili-za-ochakvaniya-mashtaben-protest-v-asenovgrad.html", "text": "Осигурени са повече от достатъчно полицейски сили за очаквания мащабен протест в Асеновград. Това каза за Радио „Фокус“ – Пловдив комисар Атанас Илков, директор на Областната дирекция на МВР – Пловдив. По думите му, има данни, че протестните действия ще бъдат мащабни, но никой не може да каже до каква степен и как ще се развият. „Ние се подготвяме като за по-голям протест. Ще има повече от достатъчно полиция, за да сме по-спокойни. Целта е да не се стигне до сблъсъци и ескалация на напрежението. Желанието ни е хората в Асеновград да се успокоят и да продължат предишния си начин на живот – без напрежение и без ексцесии. От изключителна важност е спокойствието у хората да се възвърне“, подчерта комисар Илков. По думите му, не трябва случващото се да се преекспонира, защото по този начин се поражда омраза и се създават предпоставки за нови критични ситуации. „Трябва ситуацията да се отразява обективно, защото неистинната или преувеличената информация може да доведе до по-сериозни последствия“, каза още директорът на Областната дирекция на МВР – Пловдив.\r\nТони МИХАЙЛОВ", "date": "2017-07-02", "title": "Комисар Атанас Илков, ОД на МВР– Пловдив: Осигурени са повече от достатъчно полицейски сили за очаквания мащабен протест в Асеновград"}
{"url": "http://www.focus-news.net/news/2017/07/02/2411067/okolo-100-signala-povecheto-ot-koito-svarzani-s-visokite-temperaturi-sa-postapili-v-tsentara-za-speshna-meditsinska-pomosht-sofiya.html", "text": "Около 100 сигнала са постъпили в Центъра за спешна медицинска помощ – София до този момент. Голяма част от тях са свързани със сърдечно-съдови оплаквания от пациентите, във връзка с горещото време. Това съобщиха за Агенция „Фокус“ от пресцентъра на Центъра за спешна медицинска помощ – София. Към настоящия момент няма регистрирани смъртни случаи. \r\nИван ЛАЗАРОВ", "date": "2017-07-02", "title": "Около 100 сигнала, повечето от които свързани с високите температури, са постъпили в Центъра за спешна медицинска помощ – София"}
{"url": "http://www.focus-news.net/news/2017/07/02/2411068/pazardzhik-politseyski-ekipi-ot-septemvri-se-grizhat-za-spokoynoto-protichane-na-izborite-za-kmet-na-selo-boshulya.html", "text": "Екипи на полицейското управление в град Септември се грижат за реда и спокойствието по време на частичните избори за кмет на село Бошуля, съобщи за Радио „Фокус“ – Пазарджик говорителят на Областната дирекция на МВР в Пазарджик Мирослав Стоянов. Снощи изборните книжа са транспортирани от Община Септември в изборната секция на селото и са поети под полицейска охрана. „Днес изборния ден е започнал нормално. На граждани чиито документ за самоличност (лична карта, личен /зелен/ паспорт) е изгубен, откраднат, повреден, унищожен или личната карта е с изтекъл срок на валидност, ще бъдат издавани удостоверения за гласуване на дежурно гише в сградата на Районно управление „Полиция“ – Септември“, каза още Стоянов.\r\nВаня НИКОЛОВА", "date": "2017-07-02", "title": "Пазарджик: Полицейски екипи от Септември се грижат за спокойното протичане на изборите за кмет на село Бошуля"}
{"url": "http://www.focus-news.net/news/2017/07/02/2411072/tsvetan-tsvetanov-gerb-tvardenieto-che-sazdavaneto-na-komisiya-za-proverka-na-protsedurata-po-pridobivane-na-nov-tip-boen-samolet-e-ataka-sreshtu-prezidenta-sa-bezpochveni.html", "text": "Твърденията на някого, че това е атака срещу президента или президентската институция, са безпочвени. Няма никакъв интерес, нито в политически, нито в държавнически план, да разхлабваме която и да било институция в България. Това заяви Цветан Цветанов – председател на ПГ на ГЕРБ и зам.-председател на партията, във връзка с новосъздадената времена парламентарна комисия, която да проверява придобиването на нов боен самолет „Грипен“ в предаването  по БНР. На въпрос кое обосновава необходимостта от създаването на комисията, Цветанов отговори: „Защото страната ни ще трябва да изхарчи около милиард и половина лева на българския данъкоплатец. Пари, които под някаква форма трябва да бъдат подложени на парламентарна експертиза. От тази гледна точка смятам, че няма нищо лошо“. По думите му временните комисии са част от парламентарната практика, и временни комисии са нормална част от парламентарната практика и помагат за правилните управленски решения. Цветанов отново подчерта, че предложението на ГЕРБ за създаването на комисията няма за цел атака спрямо президентската институция. „Има 2 държави от общо 6, в които са на въоръжение самолетите „Грипен“, те са членки на НАТО и в двата случая е имало съмнения за корупция. Ф16 са на въоръжение в 27-28 държави. 11 от тях са членки на НАТО и никъде не е имало скандали или съмнения за корупция“, аргументира се зам.-председателят на ГЕРБ.", "date": "2017-07-02", "title": "Цветан Цветанов, ГЕРБ: Твърдението, че създаването на комисия за проверка на процедурата по придобиване на нов тип боен самолет е атака срещу президента, са безпочвени"}
{"url": "http://www.focus-news.net/news/2017/07/02/2411075/sport-kotarakat-ahil-predreche-pobeda-za-germaniya-na-finala-za-kupata-na-konfederatsiite.html", "text": "Котаракът Ахил, избран за оракул на Купата на конфедерациите, предсказа победа за отбора на Германия в срещата с Чили на финала на първенството, предава кореспондент на РИА Новости.\r\nСветовният шампион Германия ще излезе срещу първенеца от Южна Америка –Чили, на стадион „Крестовский“ в Санкт Петербург. Двубоят ще започне в 21 часа българско време. \r\nВ групата националните отбори на двете страни завършиха с резултат 1:1.Тереза Герова", "date": "2017-07-02", "title": "Спорт: Котаракът Ахил предрече победа за Германия на финала за Купата на конфедерациите"}
{"url": "http://www.focus-news.net/news/2017/07/02/2411070/veliko-tarnovo-presazdadoha-koronyasvaneto-na-tsar-kaloyan-na-tsarevets-pred-stotitsi-balgari-i-chuzhdentsi.html", "text": "Цар Калоян отново бе коронясан на Царевец. Както през 1204 г., римският пратеник кардинал Лъв положи корона на главата на великия български владетел, приел титлата крал. Историческата реконструкция на знаковото събитие бе част от кулминацията на международния фестивал „Ежедневието на средновековен Търновград – възходът на Калоян”, съобщиха от пресцентъра на Община Велико Търново. Горещината в съботната вечер не уплаши стотиците българи и чужденци, избрали да бъдат свидетели на възстановката. В нея участваха актьори от Музикално-драматичния театър „Константин Кисимов” и родолюбци от клуб „Традиция”.\r\nВеднага след коронацията пред погледите на публиката бе разиграно друго славно събитие от българската история. Зрителите се пренесоха в 1205 г., а пред тях оживя паметното сражение край Одрин. В битката цар Калоян нанесе решителен удар срещу латините – кръстоносци и отново, както преди повече от осем века, плени император Балдуин Фландърски. \r\nВечерта продължи с изпълнения на средновековна музика от група „Ериней”. Малко преди 22.00 часа факелно шествие освети крепостта Царевец. На площад „Цар Асен I” стотици наблюдаваха безплатната прожекция на аудиовизуалния спектакъл „Царевград Търнов – звук и светлина”.\r\nМеждународният реанакторски фестивал „Ежедневието на средновековен Търновград” продължава и днес. В шатрите, разположени из крепостта Царевец, посетителите могат да видят реални сцени от бита, занаятите, военното дело, културата и обичаите в Средновековна България, Византия и Европа. Необходимо е единствено заплащането на входна такса за Царевец, като билетът позволява многократни влизания. \r\nОфициалното закриване на голямото събитие, организирано от Община Велико Търново, Регионалния исторически музейи СНЦ „Търновци”, е в 17,00 ч. днес. Във фестивала участват групи за възстановки от България, Румъния и Сърбия, както и много свободни реконструктори. Общият брой на реанакторите е над 120.", "date": "2017-07-02", "title": "Велико Търново: Пресъздадоха коронясването на цар Калоян на Царевец пред стотици българи и чужденци"}
{"url": "http://www.focus-news.net/news/2017/07/02/2411079/razgrad-vazrastna-zhena-e-stanala-zhertva-na-telefonna-izmama.html", "text": "79-годишна жена от Разград станала жертва на телефонна измама, съобщиха от Областната Дирекция на МВР. Между 10.00 и 13.00 часа вчера потърпевшата с инициали Й.Д. била въведена в заблуждение по телефона, че се извършва полицейска операция по залавяне на измамници. Жената оставила сумата от 1 650 лева до задната лява гума на бус, паркирал срещу ЦСМП - Разград. По случая е образувано досъдебно производство по чл.209, ал.1 от НК.", "date": "2017-07-02", "title": "Разград: Възрастна жена е станала жертва на телефонна измама"}
{"url": "http://www.focus-news.net/news/2017/07/02/2411077/vitseprezidentat-iliyana-yotova-imam-pritesneniya-che-anketnata-komisiya-za-izbora-na-nov-boen-samolet-shte-bade-izpolzvana-s-chisto-politicheski-tseli.html", "text": "Имам притеснения, че анкетната комисия за избора на нов боен самолет ще бъде използвана с чисто политически цели. Това каза пред журналисти вицепрезидентът на Република България Илияна във връзка с Комисията за избора на нов тип боен самолет за българската армия , предаде репортер на Агенция „Фокус“. Йотова изрази притеснения, че тази комисия няма за цел да стигне до истината. По думите й е хубаво да бъдат чути експертите как са взети всички тези решения. „Въпреки това надеждата ми е, че ще има резултати и че българската общественост ще ги знае съвсем скоро“, коментира вицепрезидентът. „Силно се надявам, че Анкетната комисия, която Народното събрание създаде, действително ще си свърши работата прецизно, без излишни инсинуации, за които никой не е застрахован в нашата страна“, коментира Йотова. Вицепрезидентът изрази надежда, че тази комисия ще свърши работата си бързо и няма да проточва въпроса във времето. „Всички имаме нужда от това истината да излезе цялата, такава каквато тя е“, заяви Йотова. \r\nДеница КИТАНОВА", "date": "2017-07-02", "title": "Вицепрезидентът Илияна Йотова: Имам притеснения, че анкетната комисия за избора на нов боен самолет ще бъде използвана с чисто политически цели"}
{"url": "http://www.focus-news.net/news/2017/07/02/2411076/valeri-zhablyanov-bsp-i-kabinetat-borisov-3-shte-zavarshi-kato-parvite-dva-s-palen-proval-i-fiasko.html", "text": "България навлиза в тежка спирала на несигурност и напрежение поради ужасяваща некомпетентност на правителството и на парламентарното мнозинство. Това заяви пред БНР народният представител от ПГ на „БСП за България” и зам.-председател на Народното събрание Валери Жаблянов, съобщиха о пресцентъра на БСП. По думите му, кризисните явления в ЕС, на Балканите, неумелите външнополитически ходове на Борисов, който пътува между Анкара и Берлин, без да знае защо, будят тревога. „Свидетели сме на несериозна политика и подход, на изключително слабо поведение на правителството и особено на външния министър, който призна македонския език. ГЕРБ по никакъв начин не са в състояние да променят политиката, която водят от 2010 г. насам – във финансово, икономическо отношение, в международен план- слугинската политика”, подчерта той. Според него, е ясно как ще приключи тази управляваща гарнитура – както и предишните два пъти на Борисов - с пълен провал и фиаско.\r\nПо темата за анкетните комисии за НДК и „Грипен” Валери Жаблянов коментира: „Управляващите сведоха политиката до това, да правим комисии за ремонта на НДК и едни изтребители, за които още няма решение. Това е унизително”. По думите му, комисията за НДК е била сформирана по предложение на левицата, на база на очевиден скандал и управленска немощ в правителството. „Доколко ще постигне резултати тази комисия, е съмнително, но политически е правилно да се свика такава. Хората, които са отговорни да се стигне до тази ситуация, трябва да отговорят сериозно ли се отнасят към политиката, за която ги е избрал българският народ, смятат ли да управляват България или ще се разправят помежду си”, каза той.\r\nПо темата за Асеновград Жаблянов заяви, че в основата си проблемът е социален и се дължи на условията, при които живеят хората и високият процент на безработицата. По думите му, при тези тежки битови условия, няма как да не се породи напрежение.\r\nВалери Жаблянов обясни, че проектът за Изборен кодекс, който ще внесе БСП, е резултат от политическо решение на партията, в следствие на референдума и включва смесена избирателна система - 120 мажоритарно избрани народни представители в мажоритарни избирателни райони и 120 пропорционално избрани. Според него механизмът на отчитане на резултатите и районирането трябва да бъдат постигнати в дискусия с другите политически сили.  „БСП не е в състояние сама, а и не би било правилно, да променя избирателната система. Резултатите от референдума показаха сериозна заявка на българското общество за необходимостта от съществени промени в политиката -  начинът на формиране на политиката, на политическите институции на държавата  и връзката между българската политическа система и гражданите. Именно с това сме се съобразили при изготвянето на нашия законопроект”, обясни той. „Целта ни беше да представим закон, който да отчита резултатите от референдума и да съхраним политическата система и държавността от сътресения и ерозия на самата демокрация. Политическата демокрация не е просто да има мнозинство”, заяви Валери Жаблянов.", "date": "2017-07-02", "title": "Валери Жаблянов, БСП: И кабинетът „Борисов” 3 ще завърши като първите два – с пълен провал и фиаско"}
{"url": "http://www.focus-news.net/news/2017/07/02/2411073/iliyana-yotova-v-litseto-na-prezidentskata-institutsiya-stranite-vav-festivala-na-aziatskata-kultura-shte-imat-svoya-sayuznik-v-posoka-organizirane-na-podobni-proyavi.html", "text": "В изложбите, фолклора, музиката, танците и занаятите на Фестивала на азиатската култура е  духът на всяка една от страните там. Това каза вицепрезидентът на Република България Илияна Йотова по време на откриването на първия Фестивал на азиатската култура, предаде репортер на Агенция „Фокус“. „Искам искрено да благодаря на своите колеги посланиците на Китай, Индия, Индонезия, Иран, Япония, Пакистан, Палестина, Южна Корея, Сирия, Виетнам, Тайланд и Филипините съвместно да организираме този празник. Преди няколко месеца дълго разговаряхме с някои от тях. Моята молба беше да покажат голямата култура, своята история, непозната за голяма част от българските граждани. Мислехме да го направим за всяка една поотделно, но тяхната идея ме грабна, защото решиха да направим този голям празник днес всички заедно“, каза вицепрезидентът на България.  \r\nВ лицето на президентската институция всички страни ще имат своя съюзник, за да има много повече такива фестивали. „Да можем да представим културата на всички онези страни, с които България поддържа добри, чудесни дипломатически отношения, така че да доведем всяка от тези държави у нас“, каза още Илияна Йотова. Тя пожела весел празник на всички с „магията на Азия“. След официалното откриване дипломатически представители на азиатските страни пуснаха 12 гълъба като символ на любовта, мира, единството и приятелството по света.  \r\nДеница КИТАНОВА", "date": "2017-07-02", "title": "Илияна Йотова: В лицето на президентската институция страните във Фестивала на азиатската култура ще имат своя съюзник в посока организиране на подобни прояви"}
{"url": "http://www.focus-news.net/news/2017/07/02/2411084/veliko-tarnovo-65-dka-zhito-izgoryaha-pri-pozhar-v-gornooryahovskoto-selo-parvomaytsi.html", "text": "65 дка жито изгоряха при пожар в горнооряховското село Първомайци. Сигнал за произшествието е подаден вчера около 16.00 часа на тел. 112, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Житния блок, където се е разразил пожарът, е частен. Причините са в процес на изясняване. Унищожената продукция е 65 дка, а спасената 715 дка. \r\nРано тази сутрин пожарникари от Полски Тръмбеш гасиха запалени бали сено в местността „Крушака“. Пожарът бе бързо локализиран. \r\nЛуиза ТРАНЧЕВА", "date": "2017-07-02", "title": "Велико Търново: 65 дка жито изгоряха при пожар в горнооряховското село Първомайци"}
{"url": "http://www.focus-news.net/news/2017/07/02/2411074/razgrad-piyan-vodach-prichini-poreditsa-ot-patnotransportni-proizshestviya-predi-da-bade-zaloven-ot-patni-politsai.html", "text": "Пиян водач причини поредица от пътнотранспортни произшествия преди да бъде заловен от пътни полицаи, съобщиха от Областната дирекция на МВР - Разград. Случката се разиграла около 21.45 часа вчера в град Завет. Шофирайки „Нисан Примера“, 55-годишният с инициали С.К. навлязъл в лентата за насрещно движение и блъснал странично движещия се срещу него „Ситроен Ксара“, управляван от 51-годишния с инициали А.Ш. Без да спре, С.К. продължил движението си по улица „Лудогорие“, след това по улица „Иван Вазов“ и се ударил в ограда на частен дом и отново продължил с колата. На улица „Искър“ водачът е задържан от автопатрулен екип. Пробата му с дрегер отчела 2,62 промила алкохол. Задържан е в Районно управление „Полиция“ - Кубрат за срок от 24 часа. По случая е образувано бързо производство по чл.343 Б, ал.1 от НК.", "date": "2017-07-02", "title": "Разград: Пиян водач причини поредица от пътнотранспортни произшествия преди да бъде заловен от пътни полицаи"}
{"url": "http://www.focus-news.net/news/2017/07/02/2411086/blagoevgrad-verizhna-katastrofa-mezhdu-tri-leki-avtomobila-e-stanala-na-patya-simitli-kresna-nyama-postradali.html", "text": "Верижна катастрофа между три леки автомобила е станала на пътя Симитли – Кресна. Това каза за Радио „Фокус“ – Пирин дежурният служител в Областно пътно управление – Благоевград. Инцидентът е станал около 12.00 часа, като движението за около 20 минути се е извършвало в една пътна лента, но вече е пътното платно е освободено. При инцидентът няма пострадали, нанесени са само материални щети.\r\nЛора КАЛЧЕВА", "date": "2017-07-02", "title": "Благоевград: Верижна катастрофа между три леки автомобила е станала на пътя Симитли - Кресна, няма пострадали"}
{"url": "http://www.focus-news.net/news/2017/07/02/2411083/blagoevgrad-dvizhenieto-po-pat-i-1-simitli-kresna-se-izvarshva-v-edna-lenta-poradi-patnotransportno-proizshestvie.html", "text": "Движението по път I-1 Симитли – Кресна се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017-07-02", "title": "Благоевград: Движението по път I-1 Симитли – Кресна се извършва в една лента поради пътнотранспортно произшествие"}
{"url": "http://www.focus-news.net/news/2017/07/02/2411087/rumil-lachev-blrs-okolo-350-hil-sa-ribolovtsite-v-balgariya.html", "text": "Приблизителния брой на риболовците е около 350 000 души. Това каза в интервю за Агенция „Фокус“ Румил Лачев –главен експерт в Българския ловно-рибарски съюз. „Точната цифра на любителите риболовци у нас може да се получи от Изпълнителната агенция по рибарство и аквакултури. Съмнявам се за абсолютна точност, поради факта, че децата до 14 години и инвалидите получават многогодишни риболовни билети“, обясни той. „Придобиването на риболовен билет става срещу заплащане на съответната категория билет- седмичен, месечен, шестмесечен и годишен“, посочи Румен Личев. „Навършилите 65 години мъже и 53 години жени получават билет с 50% намаление, децата до 14 години безплатен и притежаващите ТЕЛК пожизнен безплатен“, допълни главният експерт. „В момента всички видове са разрешени за риболов. Забраните и периода на забрана се спускат със заповед на ИАРА“, коментира той и уточни, че забраните за улов на риба важат за всички видове риба, в зависимост от особеностите за размножаваме на отделните видове. \r\nБиляна ИВАНОВА", "date": "2017-07-02", "title": "Румил Лачев, БЛРС: Около 350 хил. са риболовците в България"}
{"url": "http://www.focus-news.net/news/2017/07/02/2411088/blagoevgrad-vazstanoveno-e-dvizhenieto-po-patya-simitli-kresna.html", "text": "Възстановено е движението по пътя Симитли – Кресна. Това съобщиха от пресцентъра на Агенция „Пътна инфраструктура”. Временно движението се осъществяваше в една лента поради верижна катастрофа.", "date": "2017-07-02", "title": "Благоевград: Възстановено е движението по пътя Симитли – Кресна"}
{"url": "http://www.focus-news.net/news/2017/07/02/2411089/moldova-times-darzhavniyat-departament-na-sasht-ponizhi-reytinga-na-moldova-v-borbata-sreshtu-trafika-na-hora.html", "text": "Правителството на Молдова се очаква да представи доклад за напредъка в борбата с трафика на хора през следващия месец в Националната комисия за борба с трафика, която трябва да одобри пътна карта на плановете за действие, предприети от властите, съобщава Moldova Times.\r\nДържавният департамент на САШ вече предупреди молдовските власти за последния доклад, обобщаващ ситуацията за 2017 г., в който Република Молдова бе понижена до класиране в категория \"Втори ред\".\r\nМинистерството на външните работи и европейската интеграция на Молдова подчертава, че информацията, отразена в доклада, се отнася основно до ситуацията през 2016 г., когато започна реформата на компетентните институции, отговорни за борбата с трафика на хора.Тереза Герова", "date": "2017-07-02", "title": "Moldova Times: Държавният департамент на САЩ понижи рейтинга на Молдова в борбата срещу трафика на хора"}
{"url": "http://www.focus-news.net/news/2017/07/02/2411078/tssmp-plovdiv-na-po-malko-ot-10-signala-sa-se-otzovali-ekipite-na-speshna-pomosht-ot-nachaloto-na-denya-vav-vrazka-s-visokite-temperaturi.html", "text": "На по-малко от 10 сигнала са се отзовали екипите на Спешна помощ в Пловдив от началото на деня във връзка с високите температури. Това каза за Радио „Фокус“ – Пловдив дежурният служител в Районната координационна централа на Центъра за спешна медицинска помощ в Пловдив. Сигналите се отнасят до обичайните случаи по домовете при горещо време: високо кръвно или ниско кръвно, сърдечно-съдови оплаквания. Пострадали от високите температури са само възрастни хора. Няма смъртни случаи, както и случаи на припаднали от жегите. \r\nОт Спешна помощ призовават да не се излиза в обедните и следобедни часове, освен ако не е наложително, да се пият много течности и да се избягват продължителното излагане на слънце и употребата на алкохол.\r\nТони МИХАЙЛОВ", "date": "2017-07-02", "title": "ЦСМП – Пловдив: На по-малко от 10 сигнала са се отзовали екипите на Спешна помощ от началото на деня във връзка с високите температури"}
{"url": "http://www.focus-news.net/news/2017/07/02/2411090/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-yuli.html", "text": "„Софийска вода” временно ще прекъсне водоснабдяването в някои части на столицата на 3 юли, съобщиха от дружеството. В понеделник във връзка с подмяна на сградно водопроводно отклонение на бул. „Черни връх“ , кв. „Лозенец“, се налага спиране на водоподаването от 10:00  до 19:00 часа на клиентите на „Софийска вода”, живеещи в на бул. „Черни връх“ от №6 до №14. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ №12.\r\nВ понеделник във връзка с пресвързване на сградно водопроводно отклонение на ул. „Панайот Пипков“, кв. „Драгалевци“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: ул. „Вера Недкова“, ул. „Наум“, ул. „Панайот Пипков“, ул. „Ябълкова градина“, ул. „Свети Горазд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Наум“ ъгъла с ул. „Горски синчец“.\r\nВ понеделник във връзка с реконструкция на уличен водопровод на бул. „Рожен“, кв. „Илиянци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Рожен“ от ул. „Жасмин“ до ул. „Братия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:бул. „Рожен“ на площада пред кметството.", "date": "2017-07-02", "title": "„Софийска вода” временно ще прекъсне водоснабдяването в някои части на столицата на 3 юли"}
{"url": "http://www.focus-news.net/news/2017/07/02/2411091/blagoevgrad-pozhar-e-vazniknal-v-rayona-na-tunel-zheleznitsa.html", "text": "Пожар е възникнал в района на тунел „Железница“, съобщиха за Радио „Фокус“ - Пирин от Областно пътно управление - Благоевград. Пожарът гори извън село Железница, като на място има пожарен автомобил. Димът се вижда от главен път Е-79.\r\nЛора КАЛЧЕВА", "date": "2017-07-02", "title": "Благоевград: Пожар е възникнал в района на тунел „Железница“"}
{"url": "http://www.focus-news.net/news/2017/07/02/2411085/makfaks-makedoniya-novo-zemetresenie-e-registrirano-v-rayona-na-ohrid.html", "text": "Ново земетресение е усетено в района на Охрид в сутрешните часове на неделя, предава македонската информационна агенция „Макфакс“ . Силата му е била от 2,4 степен по скалата на Рихтер.\r\nОт Сеизмоложката обсерватория в Скопие съобщават, че трусът е регистриран в 9.58 минути (местно време). \r\nНяма данни за пострадали или материални щети.Тереза Герова", "date": "2017-07-02", "title": "„Макфакс“ (Македония): Ново земетресение е регистрирано в района на Охрид"}
{"url": "http://www.focus-news.net/news/2017/07/02/2411093/faz-broyat-na-zhertvite-na-samoubiystveniya-atentat-v-damask-dostigna-do-12-dushi.html", "text": "Самоубийственият атентат, извършен с кола-бомба в източните квартали на Дамаск в сутрешните часове на неделя, е отнел живота на 12 души, съобщава германският вестник Die Frankfurter Allgemeine Zeitung, като се позовава на данни от правозащитници. \r\nВ резултат на атентата са пострадали други 15 души, твърдят от базираната в Лондон Сирийска обсерватория за човешките права.Тереза Герова", "date": "2017-07-02", "title": "FAZ: Броят на жертвите на самоубийствения атентат в Дамаск достигна до 12 души"}
{"url": "http://www.focus-news.net/news/2017/07/02/2411096/pregled-na-mezhdunarodnite-novini-do-13-chasa-agentsiya-fokus.html", "text": "Първата серия от румънски полицаи стартира в събота мисия в черноморските курорти на България Албена, Златни пясъци, Балчик и Несебър, предава информационната агенция Agerpress. Мисията им, насочена към подкрепа и консултиране на румънски граждани,които са на почивка в съседната държава, ще продължи до 31 август.\r\n\"На 1 юли първата серия от осем румънски полицаи замина за България, а на 1 август втората серия ще пристигне да ги замени, като всяка серия ще бъде разделена на 4 екипа от двама служители. В мисията в България ще участват полицаи от румънските полицейски инспекторати в окръзите Телеорман, Сибиу, Тимиш, Алба и др., говорещи добре български и английски език. Румънските полицейски служители трябва да предлагат подкрепа и консултации, и да провеждат патрулни дейности заедно с българските полицаи\", се казва в прессъобщението от Генералния полицейски инспекторат на Румъния, предадено на агенцията.\r\nТова е осмата година, когато се организират такива мисии, като предишните са получили признание от страна на румънските туристи.\r\n*** Самоубийственият атентат, извършен с кола-бомба в източните квартали на Дамаск в сутрешните часове на неделя, е отнел живота на 12 души, съобщава германският вестник Die Frankfurter Allgemeine Zeitung, като се позовава на данни от правозащитници. \r\nВ резултат на атентата са пострадали други 15 души, твърдят от базираната в Лондон Сирийска обсерватория за човешките права.\r\n*** Наказателният съд в Скопие ще се произнесе по исканията на Специализираната прокуратура за определяне мярка на задържане по случая „Титаник“ в понеделник, 3 юли. Сред обвиняемите по делото е и бившият министър-председател Никола Груевски. \r\n„По отношение на второто предложение, което бе внесено в съда на 30.6.2017 г., след като решенията бъдат писмено изработени и доставени до страните, обществеността ще бъде информирана през утрешния ден“, се казва в изявление на Наказателния съд.\r\n***  Бразилската полиция твърди, че е арестувала издирвания вече три десетилетия наркобарон Луис Карлос да Роча.\r\nСъгласно данните, разпространени от властите на латиноамериканската страна, Луиз Карлос да Роча се е подложил на пластична хирургуия в усилията си да избегне залавянето си. \r\nПравоохранителите са убедени, че Да Роша, който живее под името Витор Луиз де Мораес, е ръководител на мащабна международна кокаинова империя, която се крепи на дрога, произвеждана в джунглите на Боливия, Колумбия и Перу, откъдето е разпространявана в САЩ и Европа.\r\nПолицията иззе имущество на наркобарона на стойност 10 млн. долара, включително луксозни автомобили, самолети, ферми и други недвижими имоти. Органите обаче вярват, че личните активи на Да Роша са на стойност най-малко 100 млн. долара. Те ще бъдат търсени във втората фаза на операцията срещу наркобарона.\r\n*** Върховният представител на Европейския съюз по въпросите на външните работи и политиката на сигурност Федерика Могерини ще бъде домакин на среща между президентите на Сърбия и Косово – Александър Вучич и Хашим Тачи. Тя ще се състои в Брюксел в понеделник, 3 юли, веднага след двустранни разговори в Дубровник в рамките на форума на Процеса за сътрудничество в Югоизточна Европа.\r\nСъгласно съобщението, разпространено от офиса на Могерини, двамата държавни глави ще обменят мнения за продължаване на диалога за нормализиране на отношенията между Белград и Прищина, както и за по-широкото развитие в региона на Западните Балкани.\r\n*** Противниците на законодателната инициатива „Брак за всички“, която бе утвърдена в петък с исторически вот в Бундестага, ще внесат жалба във Федералния конституционен съд на Германия.Това потвърдиха представители на минимум две партии – управляващия Християндемократичен съюз (ХДС) и популистката „Алтернатива за Германия“. \r\n„Стана въпрос дали „Брак за всички“ е допустим от гледна точка на Конституцията. Уверен съм, че искът ще бъде подаден“, заяви фракционният лидер на Съюза (ХДС/ХСС) Фолкер Каудер. \r\nНа свой ред федералният вътрешен министър Томас де Мезиер (ХДС) също допусна внасянето на подобна жалба. „Гласувах против закона, още повече, че като юрист съм на мнение, че за него е необходимо изменение на Основния закон на ФРГ“, подчерта християндемократът в интервю за местен вестник.\r\nЗа внасяне на жалба се готви и партията на Фрауке Петри – политически противник на управляващата партия на канцлера Ангела Меркел. Това потвърди лидерът на парламентарната група на „Алтернатива за Германия“ Александер Гауланд.\r\n*** С мащабна демонстрация в неделя противниците на политиката на Г-20 ще поставят началото на протестен маратон в северния германски град Хамбург, насочен срещу провеждането на срещата на високо равнище на лидерите от „групата на двайсетте“. \r\nОрганизаторите на демонстрацията очакват включването на десетки хиляди участници в събитието. Протестният марш ще стартира по обед от сградата на кметството в града и ще премине през централната част на ханзейския град, преди демонстрантите да се върнат в началната си точка. Същевременно протест ще има и по вода – около 200 канута, лодки и други малки съдове ще плават с банери по едно от езерата в рамките на града – Биненалстер.\r\nОрганизатори на мащабната демонстрация са организации, свързани с опазването на околната среда, със селското стопанство или със защита на потребителите. Те увериха, че не се противопоставят на предстоящата среща на Г-20, а на политиката на формата. До края на форума, който ще се състои в периода 7-8 юли, се очаква провеждането на общо 30 протеста.\r\n*** Членовете на Специалната авиодесантна служба на Великобритания (SAS) са обвинени в прикриването на доказателства, че са убивали невъоръжени афганистански цивилни граждани и са фалшифицирали докладите си за мисии. Правителството в Лондон се е опитало да прикрие потенциалния скандал за военни престъпления.\r\nТвърденията са се появили в резултат на разследване на Кралската военна полиция, проведено в Корнуол през изминалата година и половина (т.нар. операция Northmoor). \r\nСтарши военна полиция и източници на отбрана с подробно познаване на разследването заявиха, че доказателствата, събрани за военни престъпления от SAS, са \"достоверни\".\r\n***", "date": "2017-07-02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/02/2411098/sport-voleybolnite-otbori-na-makedoniya-i-ukrayna-izlizat-edin-sreshtu-drug-vav-finalen-mach-ot-evropeyskata-liga.html", "text": "Националните волейболни отбори на Македония и Украйна ще излязат един срещу друг на финал за купата на Европейската лига. Мачът, който ще се играе в датската столица Копенхаген, започва в 20 часа българско време.\r\nВолейболният отбор на Македония се класира на финал за трета поредна година. Досега обаче състезателите на югозападната ни съседка не са грабнали желаната купа.", "date": "2017-07-02", "title": "Спорт: Волейболните отбори на Македония и Украйна излизат един срещу друг във финален мач от Европейската лига"}
{"url": "http://www.focus-news.net/news/2017/07/02/2411092/tssmp-yambol-nyama-postapili-signali-za-hora-s-vlosheno-zdravoslovno-sastoyanie-zaradi-zhegite.html", "text": "Няма постъпили сигнали за хора с влошено здравословно състояние заради жегите. Това съобщиха за Агенция „Фокус“ от Центъра за спешна медицинска помощ – Ямбол. От там поясниха, че сигналите до спешния център са обичайните и не са свързани с летните горещини. \r\nДеница КИТАНОВА", "date": "2017-07-02", "title": "ЦСМП – Ямбол: Няма постъпили сигнали за хора с влошено здравословно състояние заради жегите"}
{"url": "http://www.focus-news.net/news/2017/07/02/2411094/rumil-lachev-blrs-balgariya-e-na-edno-ot-poslednite-mesta-v-sveta-po-kolichestvo-riben-resurs.html", "text": "Голям проблем е стопанисването на водните обекти и от тази гледна точка се нареждаме на едно от последните места в света по количество на рибен ресурс. Това каза в интервю за Агенция „Фокус“ Румил Лачев –главен експерт в Българския ловно-рибарски съюз. „Основния стопанисващ в момента е държавата в лицето на ИАРА, но със техните около 60 риболовни надзиратели нямат никакъв шанс за пълноценно стопанисване“, обясни той. „В България има малко над 5000 водни обекта, които са повсеместни и с различни предназначения“, посочи Румил Лачев. „Важно за любителите риболовци е, че освен в наетите за стопанисване от юридически лица и срещу заплащане, със своите риболовни билети могат да практикуват във всички реки и държавни водни обекти, определени за любителски риболов, които са категоризирани в Наредба 39 към ЗКА“, каза още той. \r\nБиляна ИВАНОВА", "date": "2017-07-02", "title": "Румил Лачев, БЛРС: България е на едно от последните места в света по количество рибен ресурс"}
{"url": "http://www.focus-news.net/news/2017/07/02/2411101/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-bul-knyaz-al-dondukov-ot-bul-tsar-osvoboditel-do-ul-georgi-s-rakovski.html", "text": "Реконструкцията на бул. „Княз Ал. Дондуков“ в участъка от бул. „Цар Освободител“ (при Министерски съвет) до ул. „Георги С. Раковски“ започва на 3 юли, понеделник, съобщиха от пресцентъра на Столична община. Реконструкцията включва релсовия път, пътната павирана настилка, тротоарите. При реконструкцията на бул. „Княз Ал. Дондуков” ще бъде изграден изцяло нов релсов път и паважна настилка по целия булевард, включително и в обхвата на трамвайните релси. От южната страна на булеварда (сградата на Националната опера) ще бъде изградена велоалея от новопроизведена паважна настилка с гладка повърхност. \r\nПаралелно с това продължава работата по ул. „Кракра“, където се изгражда нов релсов път и предстои полагане на асфалт, предстои да се изпълнят и кривите на релсовия път при кръстовището с бул. „Янко Сакъзов“.\r\nОрганизация на движението\r\nОт 3 юли до 31 август се забранява влизането на пътни превозни средства по бул. „Княз Ал. Дондуков” между бул. „Цар Освободител“ (при Министерски съвет) и  ул. „Г. С. Раковски“.\r\nЗабранява се и престоят и паркирането на бул. „Цар Освободител“ на 30 м след ул. „Княз Александър I“ в посока ул. „Г. С. Раковски“.\r\nЗа същия период 3 юли – 31 август се променя маршрутът на временната автобусна линия № 20 ТМ. Автобусите по линията ще се движат от бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през площад „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно.\r\nРазкриват се временни двупосочни спирки в района на кръстовището бул. „Цар Освободител“ - ул. „Княз Александър I“ и на площад „Васил Левски”.\r\nЗакриват се временните двупосочни спирки по бул. „Княз Ал. Дондуков“.\r\nЗакриват се местата за почасово платено паркиране и се изместват местата за платено паркиране „служебен абонамент“.", "date": "2017-07-02", "title": "София: Въвежда се временна организация на движението за реконструкция на бул. „Княз Ал. Дондуков” от бул. „Цар Освободител“ до ул. „Георги С. Раковски“"}
{"url": "http://www.focus-news.net/news/2017/07/02/2411081/vitseprezidentat-iliyana-yotova-opredeleni-diplomaticheski-predstavitelstva-postavyat-vaprosa-za-ndk-tezi-signali-ne-govoryat-dobre-za-stranata-ni.html", "text": "Самата аз дочух и това беше публикувано в медиите, че има определени дипломатически представителства, които най-малкото поставят въпроса. Всичко това са сигнали, които не говорят добре за страната ни. Това каза пред журналисти вицепрезидентът на Република България Илияна, във връзка със създадената парламентарна комисия, която ще проверява разходването на средствата, предоставени на НДК за подготовка на българското председателство на Съвета на ЕС, предаде репортер на Агенция „Фокус“. Вицепрезидентът коментира, че рокадите в НДК са работа на изпълнителната власт и според нея изглеждат много несериозно. Йотова изрази надежда, че този един месец, който остава от работата на народните представители ще им стигне да завършат работата по комисиите за избора на нов боен самолет и тази за НДК. Според нея така ще отпаднат съмненията и България ще върви начисто оттук нататък. „Комисията за НДК дори трябва да работи с още по-бързи темпове, тъй като тя пряко има отношение към нашето председателство. За съжаление ще влезем в новия политически сезон отново с внушенията за нашето председателство от последните месеци. На този фон все още не е започнал големият обществен разговор за съдържанието на българското председателство, за онова, което държавата ни ще представи в следващите 6 месеца от януари следващата година. Като казвам за българското съдържание, има дневен ред, който така или иначе европейските институции спазват и който стои на масата на всички тях. Извън този дневен ред България е в състояние и е задължително да сложи своите акценти“, посочи вицепрезидентът. Тя даде пример с холандското председателство, в което холандците са изпълнили основния си акцент да се подпише споразумението ЕС – Турция. Йотова даде пример и със Словакия, която по време на своето председателство е постигнала разширяване на бюджета за миграция и бежанци. Тя поясни, че не вижда дискусия в българското общество по темите за Дъблин, Брекзит и новия бюджет след 2020 г. \r\nДеница КИТАНОВА", "date": "2017-07-02", "title": "Вицепрезидентът Илияна Йотова: Определени дипломатически представителства поставят въпроса за НДК, тези сигнали не говорят добре за страната ни"}
{"url": "http://www.focus-news.net/news/2017/07/02/2411080/nova-tv-makedoniya-nyama-arest-za-sasho-miyalkov-samo-otnemane-na-pasport.html", "text": "Наказателният съд в Скопие отхвърли всички искания на Специализираната прокуратура за определяне мярка задържане срещу обвинените по делата „Таргет“ и „Титаник“, съобщава македонското електронно издание „Нова ТВ“.\r\nСъгласно разпространеното в неделя съобщение, определените мерки са временно отнемане на паспорти и забрана за издаване на нови, а също и задължение за редовно явяване в съдебната зала. \r\nСрещу тези решения, страните имат тридневен срок за обжалване в Апелативния съд.\r\nРешенията по неразгледаните до този момент дела ще бъдат съобщени в понеделник, 3 юли.Тереза Герова", "date": "2017-07-02", "title": "„Нова ТВ“ (Македония): Няма арест за Сашо Миялков, само отнемане на паспорт"}
{"url": "http://www.focus-news.net/news/2017/07/02/2411099/tssmp-dobrich-nikoy-ne-e-potarsil-speshna-pomosht-zaradi-zhegite.html", "text": "Никой не е потърсил спешна помощ заради жегите. Това съобщиха за Агенция „Фокус“ от Центъра за спешна медицинска помощ – Добрич. \r\nДеница КИТАНОВА", "date": "2017-07-02", "title": "ЦСМП – Добрич: Никой не е потърсил спешна помощ заради жегите"}
{"url": "http://www.focus-news.net/news/2017/07/02/2411095/tssmp-silistra-nito-edin-chovek-ne-e-potarsil-speshna-pomosht-zaradi-toploto-vreme.html", "text": "Нито един човек не е потърсил спешна помощ заради топлото време. Това съобщиха за Агенция „Фокус“ от Центъра за спешна медицинска помощ – Силистра.  До момента общо 6 души са потърсили спешна помощ в областта, но техните оплаквания не са свързани с високите температури.  \r\nДеница КИТАНОВА", "date": "2017-07-02", "title": "ЦСМП – Силистра: Нито един човек не е потърсил спешна помощ заради топлото време"}
{"url": "http://www.focus-news.net/news/2017/07/02/2411097/tssmp-pazardzhik-trima-sa-kolabirali-zaradi-zhegite-obshto-10-sa-signalite-za-denya-za-neobhodimost-ot-speshna-meditsinska-pomosht.html", "text": "Увеличава се броят нуждаещите се от спешна помощ в Пазарджишки регион през последните няколко дни, съобщиха за Радио „Фокус“ – Пазарджик от Центъра за спешна медицинска помощ в Пазарджик. Тя обясни, че днес броят на колабиралите се е увеличил в сравнение с вчера. До този час трима са колабирали като един от тях е получил топлинен удар на гробището в град Септември. „Повечето от хората които са изпаднали в това състояние са с хронични заболявания и проблемите им са се случили в къщи. Общо сигналите от сутринта за необходимост от спешна помощ са 10, но имаме и случаи, които са пренасочени към „Спешно отделение“ на Областната болница“, обясни от центъра. \r\nПрез вчерашния ден над 50 са сигналите за здравословни проблеми, предизвикани от жегата, като 20 от тя са само в областния град Пазарджик. Дежурните екипи в Центъра за спешна медицинска помощ се отзовават на всеки един сигнал.\r\nВаня НИКОЛОВА", "date": "2017-07-02", "title": "ЦСМП – Пазарджик: Трима са колабирали заради жегите, общо 10 са сигналите за деня за необходимост от спешна медицинска помощ"}
{"url": "http://www.focus-news.net/news/2017/07/02/2411082/fokus-makedoniya-nakazatelniyat-sad-v-skopie-shte-obyavi-v-ponedelnik-reshenieto-po-deloto-titanik-obvinyaem-po-koeto-e-nikola-gruevski.html", "text": "Наказателният съд в Скопие ще се произнесе по исканията на Специализираната прокуратура за определяне мярка на задържане по случая „Титаник“ в понеделник, 3 юли, предава македонската електронна медия „Фокус“. Сред обвиняемите по делото е и бившият министър-председател Никола Груевски. \r\n„По отношение на второто предложение, което бе внесено в съда на 30.6.2017 г., след като решенията бъдат писмено изработени и доставени до страните, обществеността ще бъде информирана през утрешния ден“, се казва в изявление на Наказателния съд.Тереза Герова", "date": "2017-07-02", "title": "„Фокус“ (Македония): Наказателният съд в Скопие ще обяви в понеделник решението по делото „Титаник“, обвиняем по което е Никола Груевски"}
{"url": "http://www.focus-news.net/news/2017/07/02/2411102/tssmp-lovech-21-signala-sa-obsluzheni-v-oblastta-sred-tyah-nyama-sluchai-svarzani-s-zhegite.html", "text": "21 сигнала за различна патология са обслужени в областта, сред тях няма случаи, свързани с жегите. Това съобщиха за Агенция „Фокус“ от Центъра за спешна медицинска помощ - Ловеч.  \r\nДеница КИТАНОВА", "date": "2017-07-02", "title": "ЦСМП – Ловеч: 21 сигнала са обслужени в областта, сред тях няма случаи, свързани с жегите"}
{"url": "http://www.focus-news.net/news/2017/07/02/2411109/burgas-starnishte-gori-vstrani-ot-patya-mezhdu-sozopol-i-kavatsite.html", "text": "Стърнище гори встрани от пътя между Созопол и местността Каваците, в посока Каваците, съобщи читател на Агенция „Фокус“. \r\nАгенция „Фокус“ проверява информацията и ще продължи да ви информира.", "date": "2017-07-02", "title": "Бургас: Стърнище гори встрани от пътя между Созопол и Каваците"}
{"url": "http://www.focus-news.net/news/2017/07/02/2411106/haskovo-4875-e-izbiratelnata-aktivnost-na-chastichnite-mestni-izbori-v-selo-yabalkovo-kam-1300-chasa.html", "text": "Към 13.00 часа 48,75% е избирателната активност на частичните местни избори в димитровградското село Ябълково. Това съобщиха за Агенция „Фокус“ от ОИК – Димитровград. 545 души са упражнили вота си до момента. \r\nДеница КИТАНОВА", "date": "2017-07-02", "title": "Хасково: 48,75% е избирателната активност на частичните местни избори в село Ябълково към 13.00 часа"}
{"url": "http://www.focus-news.net/news/2017/07/02/2411103/afp-broyat-na-zaginalite-pri-samoubiystveniya-atentat-v-damask-dostigna-do-18-dushi.html", "text": "Броят на жертвите, загинали в резултат на самоубийствения атентат, извършен в неделя сутрин в източната част на сирийската столица Дамаск, достигна до 18 души, предава AFP, като се позовава на данни от базираната в Лондон Сирийска обсерватория за човешки права.\r\nПо данни на правозащитниците сред загиналите има най-малко седем представители на силите за сигурност на правителствения режим. Към момента е потвърдено, че две от жертвите са цивилни лица. Останалите все още не са идентифицирали.\r\nАтаката е най-кървавата в Дамаск за последните няколко месеца, уточняват от агенцията. Тереза Герова", "date": "2017-07-02", "title": "AFP: Броят на загиналите при самоубийствения атентат в Дамаск достигна до 18 души"}
{"url": "http://www.focus-news.net/news/2017/07/02/2411104/pazardzhik-4072-e-izbiratelnata-aktivnost-v-selo-boshulya-na-chastichnite-mestni-izbori-kam-1300-chasa.html", "text": "40,72% е избирателната активност в село Бошуля на частичните местни избори към 13.00 чaса, съобщиха за Радио „Фокус“ – Пазарджик от Общинската избирателна комисия – Септември. Към посочения час са гласували 294 от общо 722 имащи право на вот. \r\nИзборният ден протича спокойно. Няма постъпили жалби и сигнали за нарушения на изборите за кмет на селото. \r\nВъв връзка с високите температури от ОИК - Септември обясниха, че общината се е погрижила да осигури вентилатори в помещенията. \r\nВаня НИКОЛОВА", "date": "2017-07-02", "title": "Пазарджик: 40,72% е избирателната активност в село Бошуля на частичните местни избори към 13.00 чaса"}
{"url": "http://www.focus-news.net/news/2017/07/02/2411113/blagoevgrad-letnite-teatralni-praznitsi-na-publikata-s-lyubov-v-bansko-byaha-otkriti-ot-trupata-na-teatar-balgarska-armiya-s-komediyata-nozhitsa-trepach.html", "text": "Тазгодишното издание на Летните театрални празници „На публиката – с любов” бе открито от трупата на театър „Българска армия” с хитовата комедия „Ножица – трепач”. Това съобщиха от пресцентъра на Община Банско. С изключителната си импровизация, умелата игра да забавляват и разсмиват актьорите подариха палитра от емоции и заслужено събраха овациите на публиката. Изпълнена със смях и искрено забавление, комедията „Ножица – трепач” предизвика истински фурор на сцената на читалище „Никола Вапцаров” в Банско благодарение на ненадминатата игра на големите актьори Веселин Ранков, Георги Къркеланов, Ненчо Илчев, Стефания Колева, Иван Радоев, Александър Дойнов и Гергана Данданова. По време на представлението зрителите имаха уникалния шанс да бъдат сценаристи, режисьори, да разнищват престъплението и гласувайки да определят каква да бъде развръзката на криминалното уравнение. В полицейското разследване бяха включени и трима от публиката, чиято проницателност допринесе за разплитане на случая. \r\nОткрита бе фотоизложбата „Те не са забравени” на Тошка Катева, представяща портрети на едни от най-значимите женски имена в българския театър. Всички любители на театралното изкуство могат да видят изложбата във фоайето на НЧ „Никола Вапцаров” по време на театралния форум. Театралната седмица продължава на 3 юли с комедията „Забранено за смях” на Държавен Драматичен Театър – Търговище, получила най-престижната награда за драматургия в Хърватия – „Марин Държич”.", "date": "2017-07-02", "title": "Благоевград: Летните театрални празници „На публиката – с любов” в Банско бяха открити от трупата на театър „Българска армия” с комедията „Ножица – трепач”"}
{"url": "http://www.focus-news.net/news/2017/07/02/2411111/sport-fifa-testva-nova-tehnologiya-na-finala-za-kupata-na-konfederatsiite.html", "text": "Във финалния мач за Купата на конфедерациите националните отбори на Германия и Чили ще участват в тест на нова футболна технология, предава R-Sport b>.\r\nМеждународната футболна федерация (ФИФА) ще предостави на двата отбора таблети, които ще позволят на аналитиците и медицинския персонал да получават в реално време статистика за играта и видео от мача. Всеки тим ще получи по три устройства – един за анализатора, наблюдаващ двубоя от трибуната, втори – за анализатора, който следи мача от треньорската скамейка, и третия – за представител на медицинския екип. \r\nЦелта е да бъде установено какви са възможните плюсове и минуси при използването на електронни средства за комуникация в техническата зона.Тереза Герова", "date": "2017-07-02", "title": "Спорт: ФИФА тества нова технология на финала за Купата на конфедерациите"}
{"url": "http://www.focus-news.net/news/2017/07/02/2411107/reuters-vse-oshte-ne-e-izvestno-koy-stoi-zad-karvavata-ataka-v-damask.html", "text": "Все още не е известно кой стои зад самоубийствения атентат, който разтърси източната част на сирийската столица Дамаск в сутрешните часове на неделя, предава Reuters. По данни на агенцията са задействани няколко бомби, поставени в три отделни превозни средства. \r\nСилите за сигурност са предотвратили опита на атентаторите да достигнат до натоварени зони в сирийската столица в първия работен ден след почивка за Рамазан байрам.\r\nЗа последно Дамаск бе засегнат от две отделни, самоубийствени бомбени атаки през март, за една от които отговорност поеха джихадистите от близкоизточната радикална групировка „Ислямска държава“, припомня медията.Тереза Герова", "date": "2017-07-02", "title": "Reuters: Все още не е известно кой стои зад кървавата атака в Дамаск"}
{"url": "http://www.focus-news.net/news/2017/07/02/2411100/sitel-makedoniya-novo-zemetresenie-ot-39-po-rihter-razlyulya-makedoniya.html", "text": "Силно земетресение от 3,9 по скалата на Рихтер разлюля Македония в обедните часове на неделя, предава скопският телевизионен канал „Сител“.\r\nТрусът с епицентър на седем километра североизточно от Ресен е бил с дълбочина от пет километра.\r\nНе се привеждат данни за пострадали или материални щети.\r\nПо-рано днес слабо земетресение бе усетено в района на Охрид.Тереза Герова", "date": "2017-07-02", "title": "„Сител“ (Македония): Ново земетресение от 3,9 по Рихтер разлюля Македония"}
{"url": "http://www.focus-news.net/news/2017/07/02/2411114/faz-samoubiystven-atentat-v-stolitsata-na-siriya-broyat-na-zhertvite-dostigna-do-21-dushi.html", "text": "Броят на жертвите, загинали в резултат на самоубийствения атентат, извършен в неделя сутрин в източната част на сирийската столица Дамаск, продължава да нараства, достигайки до 21 души, съобщава германският вестник Die Frankfurter Allgemeine Zeitung, като се позовава на данни от Сирийска обсерватория за човешки права.\r\nПо данни на правозащитниците сред загиналите има най-малко седем представители на силите за сигурност на правителствения режим. Към момента е потвърдено, че две от жертвите са цивилни лица. Останалите все още не са идентифицирали.\r\nОт базираната в Лондон организация предупреждават, че броят на загиналите в резултат на атаката може да нарасне, тъй като има тежко ранени.\r\nВсе още не е известно кой стои зад самоубийствения атентат, най-кървавият в Дамаск за последните месеци.Тереза Герова", "date": "2017-07-02", "title": "FAZ: Самоубийствен атентат в столицата на Сирия: Броят на жертвите достигна до 21 души"}
{"url": "http://www.focus-news.net/news/2017/07/02/2411118/deutsche-welle-osse-ostana-bez-generalen-sekretar.html", "text": "Организацията за сигурност и сътрудничество в Европа остана без генерален секретар, след като не бе постигнато съгласие кой да бъде избран за приемник на италианския дипломат Ламберто Заниер, чиито мандат изтече още в петък, 30 юни, предава Deutsche Welle.\r\nНов ръководител на организацията не бе утвърден, тъй като членовете й – 57 на брой, включително САЩ и Руската федерация, не успяха да съгласуват „пакета“ назначения на редица ръководни длъжности, уточнява медията.\r\nСъгласно думите на Заниер, сложната ситуация свидетелства за дълбокия разкол в ОССЕ. Дипломатически източници твърдят, че липсата на подходящи кадри е само една от причините за кризата. Тереза Герова", "date": "2017-07-02", "title": "Deutsche Welle: ОССЕ остана без генерален секретар"}
{"url": "http://www.focus-news.net/news/2017/07/02/2411110/ruse-4043-e-izbiratelnata-aktivnost-na-chastichnite-mestni-izbori-v-ivanovskoto-selo-trastenik-kam-1300-chasa.html", "text": "40,43% е избирателната активност на частичните местни избори в ивановското село Тръстеник към 13.00 часа. Това съобщиха за Агенция „Фокус“ от ОИК – Иваново. До момента са гласували 448 избиратели от имащи право на глас 1108.\r\nДеница КИТАНОВА", "date": "2017-07-02", "title": "Русе: 40,43% е избирателната активност на частичните местни избори в ивановското село Тръстеник към 13.00 чaса"}
{"url": "http://www.focus-news.net/news/2017/07/02/2411119/pazardzhik-predstaviteli-na-biznesa-organizirat-protest-pod-mototo-po-spravedlivo-izpolzvane-na-vodata-v-obshtina-septemvri.html", "text": "По повод неправомерния отказ на Общинския съвет-Септември за издаване разрешително за свързване с минерална вода, в понеделник, организираме протестно събиране на тема „По-справедливо използване на водата в община Септември“. Това съобщи за Радио „Фокус“ – Пазарджик Николай Проданов, собственик на хотел във Варварски минерални бани. Той обясни, че се оспорва в съда определеният размер на таксата за водопреносни услуги - 3.60 лв/м3. \r\n„Цената, която се плаща към държавата, е 0.50 лв/м3. Капацитетът на източника е 10 л/сек. Желанието на кмета е да получи водни количества, за да построи басейни в град Септември. Свободни количества, обаче, няма. 9 от тези 10 л са раздадени от „Басейнова дирекция“ на различни фирми – минерален плаж, обществени бани и други. За да направи кметът плаж в Септември, е необходимо някой да се откаже. Един от начините е да се определи непосилна за ползвателите такса пренос. Не може таксата за водопренос да бъде 7 пъти по-висока от цената на самата вода. По тази причина водим дело в Пазарджишкия административен съд. Оспорва се и актуването на водопровода като общински, тъй като по закон, след като водопроводът преминава на територията на повече от една община – нито една от общините не може да го актува, както е направил кмета на община Септември“, обясни Проданов. \r\nСпоред него оспорването в съда е нежелано от кмета и пречи на реализирането на плановете местната власт. „Поради това всички инвестиционни проекти на фирмата в региона са стопирани. С последния си акт кметът разрушава свързващия водопровод на хотела с минералния извор, разрушава и оградата на извора, държавна собственост, представляваща санитарно-охранителна зона на минералния сондаж. Блокирана е работата на хотела, разрушено е държавно имущество, 15 души останаха без работа“, коментира Проданов.\r\nВаня НИКОЛОВА", "date": "2017-07-02", "title": "Пазарджик: Представители на бизнеса организират протест под мотото „По-справедливо използване на водата в община Септември“"}
{"url": "http://www.focus-news.net/news/2017/07/02/2411116/smolyan-mechka-e-ubila-6-ovtse-v-selo-chokmanovo.html", "text": "Мечка е нападнала овчарник през нощта в село Чокманово, убила е 6 овце. Това съобщи за Агенция „Фокус“ кметът на Смолян Николай Мелемов. Той поясни, че пострадали хора вследствие на инцидента няма, а държавата ще обезщети собственика на селскостопанските животни. „Този проблем отдавна стои в нашия край. Не е нормално това, което се случва“, коментира кметът. По думите му вече дълги години мечката е защитено животно, но това увеличава популацията ѝ. Според него това пречи на туризма, тъй като никой не е в безопасност в гората. „Трябва да бъдат взети някакви мерки“, допълни Мелемов.\r\nДеница КИТАНОВА", "date": "2017-07-02", "title": "Смолян: Мечка е убила 6 овце в село Чокманово"}
{"url": "http://www.focus-news.net/news/2017/07/02/2411105/tssmp-varna-nyama-kolabirali-hora-zaradi-zhegite-v-oblastta.html", "text": "Няма колабирали хора заради жегите в областта. Това съобщиха за Агенция „Фокус“ от Центъра за спешна медицинска помощ - Варна.  \r\nДеница КИТАНОВА", "date": "2017-07-02", "title": "ЦСМП – Варна: Няма колабирали хора заради жегите в областта"}
{"url": "http://www.focus-news.net/news/2017/07/02/2411112/targovishte-3636-e-izbiratelnata-aktivnost-v-na-chastichnite-mestni-izbori-v-obshtina-antonovo-kam-1300-chasa.html", "text": "36,36% е избирателната активност в на частичните местни избори в община Антоново към 13.00 часа. Това съобщиха за Агенция „Фокус“ от ОИК – Антоново. От комисията информираха, че в общината има засилено полицейско присъствие. \r\nДеница КИТАНОВА", "date": "2017-07-02", "title": "Търговище: 36,36% е избирателната активност в на частичните местни избори в община Антоново към 13.00 часа"}
{"url": "http://www.focus-news.net/news/2017/07/02/2411121/nikola-dimitrov-sporat-za-imeto-bi-se-reshil-ako-gartsiya-ne-blokira-makedonskoto-chlenstvo-v-nato.html", "text": "Ако Гърция не блокира Македония за членство в НАТО, ще възникне много положителен климат за решаване на спора за името. Това заяви първият дипломат на Скопие Никола Димитров в интервю за хърватската телевизия H1, предава „Сакам да кажам“.\r\nДимитров подчерта, че след смяната на властта в Скопие Македония гледа към съседите си без предразсъдъци и страх, и че „всъщност не ни трябват стотици паметници, за да бъдем горди македонци“. \r\n\"Моето послание в Атина беше следното: Моля за подкрепа, ние смятаме, че трябва да помислите какъв съсед искате да имате. В Македония сега сме силно ангажирани с изграждането на европейска демокрация, която се основава на върховенството на закона и вярваме, че е в интерес на Гърция да има такъв съсед. Дългогодишното блокиране на съседната държава в нейните най-важни стратегически цели не създава конструктивна среда, а ни прави всички дефанзивни и изпълнени с чувство на страх. Като се има предвид, че Гърция може да използва влиянието си като член на ЕС и НАТО, може да създаде редица препятствия по нашия път към бъдещето. Но ако ни пусне в НАТО, ще възникне много положителен климат за решаване на спора за името. А и това ще има много успокояващо въздействие върху региона“, заяви Димитров в интервюто, дадено след участието в министерската среща на страните от Процеса за сътрудничество в Югоизточна Европа, проведена в Дубровник.Тереза Герова", "date": "2017-07-02", "title": "Никола Димитров: Спорът за името би се решил, ако Гърция не блокира македонското членство в НАТО"}
{"url": "http://www.focus-news.net/news/2017/07/02/2411122/plovdiv-napredakat-na-deynostite-po-proekta-za-vodniya-tsikal-na-asenovgrad-shte-bade-predstaven-pred-obshtestvenostta.html", "text": "Напредъкът на дейностите по проекта за Водния цикъл на Асеновград ще бъде представен пред обществеността на специална среща. Това съобщиха за Радио „Фокус“ – Пловдив от отдел „Връзки с обществеността“ към Общината. Срещата между общинското ръководство и местното население ще се състои от 11.00 часа на 6 юли в сградата на община Асеновград.\r\nОчаква се с изпълнението на проекта са се реши комплексно проблемът за опазване на околната среда, да се подобрят санитарно-хигиенните условия за живот на населението и да се намалят рисковете за здравето на жителите на Асеновград. Дейностите по проекта са насочени към опазване на околната среда и по-конкретно към подобряване състоянието и качеството на водите на р. Чепеларска. Фиксираните екологични цели са 100 % отстранени замърсители, включително и от инфилтрация, възстановяване на физико-химичните и биологичните качествени параметри на водите в реката. Реализирането на проекта ще даде възможност обхващането на населението от канализационната мрежа да достигне 100 %. Течовете и инфилтрацията на външни води в канализационната мрежа ще спаднат до допустимия минимум. Това ще подобри жизнените условия за хората. Предприетите мерки ще гарантират опазване на околната среда и ще намалят опасността от замърсяване на водоснабдяващите община Асеновград подземни източници.\r\nПроектът е на стойност над 106 милиона лева с ДДС.\r\nТони МИХАЙЛОВ", "date": "2017-07-02", "title": "Пловдив: Напредъкът на дейностите по проекта за Водния цикъл на Асеновград ще бъде представен пред обществеността"}
{"url": "http://www.focus-news.net/news/2017/07/02/2411115/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: \"Кой и на какво основание иска и може ли да управлява България?\" в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. В днешното издание на предаването са предвидени следните теми и събеседници: \r\n- Какво работи ГЕРБ във властта трети мандат? Отговаря: Десислава Атанасова, ГЕРБ;\r\n- ДПС - какво още търси в политиката на България? Отговаря: Мустафа Карадайъ, председател на ДПС;\r\n- Социална политика при дясно управление - нонсенс? Отговаря: Бисер Петков, министър на труда и социалната политика; \r\n- Ако премахне корупцията на гише ГЕРБ ще изгуби ли гласоподаватели? Отговаря: Росен Желязков, председател на ДАЕУ; \r\nПовторението можете да гледате по Канал 3 и да слушате по К2 в неделя вечер от 22.30. Можете да пишете на benovskapita@gmail.com.", "date": "2017-07-02", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/07/02/2411108/tssmp-blagoevgrad-nyama-postapili-signali-za-hora-s-vlosheno-zdravoslovno-sastoyanie-zaradi-zhegite.html", "text": "Няма постъпили сигнали за хора с влошено здравословно състояние заради жегите през днешния ден. Това съобщиха за Радио „Фокус“ - Пирин от Център за спешна медицинска помощ – Благоевград. Сигналите са обичайните и не са свързани с летните горещини, а в резултат на някакво заболяване.\r\nЛора КАЛЧЕВА", "date": "2017-07-02", "title": "ЦСМП – Благоевград: Няма постъпили сигнали за хора с влошено здравословно състояние заради жегите"}
{"url": "http://www.focus-news.net/news/2017/07/02/2411126/reuters-pri-pozhar-na-siriyski-bezhanski-lager-v-livan-sa-zaginali-trima-dushi.html", "text": "Голям пожар е избухнал в лагер за сирийски бежанци в долината Бекаа в Ливан, убивайки трима души, предаде  Reuters.\r\nПламъци и гъст черен пушек се издигат от обекта край град Каб Елиас, разположен на около час път с автомобил от Бейрут и най-малко една експлозия е била забелязана на кадри, публикували от местни медии. Силите за сигурност на страната сочат, че причината за пожара все още не е известна.\r\nЛиван приютява най-малко един милион сирийски бежанци, много от които живеят в палаткови лагери, разпръснати сред страната.  Виктор Турмаков", "date": "2017-07-02", "title": "Reuters: При пожар на сирийски бежански лагер в Ливан са загинали трима души"}
{"url": "http://www.focus-news.net/news/2017/07/02/2411125/futbol-valensiya-priema-nemanya-maksimovich.html", "text": "Полузащитникът на „Астана“ Неманя Максимович става играч на Валенсия.\r\nДоговорът на сърбина е за пет сезона.   Виктор Турмаков", "date": "2017-07-02", "title": "Футбол: Валенсия приема Неманя Максимович"}
{"url": "http://www.focus-news.net/news/2017/07/02/2411124/blagoevgrad-v-regionalna-biblioteka-dimitar-talev-shte-se-provede-detsko-utro-pod-nadslov-prikazkite-na-elin-pelin.html", "text": "В Регионална библиотека „Димитър Талев“-Благоевград ще се проведе детско утро под надслов „Приказките на Елин Пелин. Това каза за Радио „Фокус“-Пирин Райка Христова, директор на културната институция. Мероприятието за децата ще започне от 10.30 часа на 7 юли. \r\n„Мероприятието ще се проведе в Читалнята на Детски отдел, а участниците ще бъдат наши постоянни читатели, които са организирани в летни занимални. Библиотекар от Детски отдел ще разкаже на творчеството на Елин Пелин. Децата ще прочетат популярни приказки от него и за финал те ще гледат филмче по творби на писателя“, посочи Христова. Тя подчерта, че за служителите в библиотеката е предизвикателство да работят с децата през лятото. „Библиотеката се превръща в една жива институция, средище за хора от различни възрасти и с различни интереси. Грижата за децата и осмислянето на тяхното свободно време през лятото е неотменна част от нашата съвременна визия. Лятото трябва да бъде весело, интригуващо и най-вече - полезно. Децата в библиотеката ще четат, рисуват, ще слушат приказки, ще разберат тайните на нашата библиотека, ще научат факти за нашия град, ще влязат във вълшебния свят на приказките“, заяви Христова. \r\nТя каза също, че от 1 юли до 15 септември  в библиотеката се провежда работилница под надслов „Чета, рисувам и се забавлявам“. „Тази работилница има за цел да изгради навици за четене, да развие творческите способности на децата и да създаде умения за работа в екип“, посочи Христова.\r\nЛора КАЛЧЕВА", "date": "2017-07-02", "title": "Благоевград: В Регионална библиотека „Димитър Талев“ ще се проведе детско утро под надслов „Приказките на Елин Пелин“"}
{"url": "http://www.focus-news.net/news/2017/07/02/2411123/zdf-administrativniyat-sad-na-hamburg-pozvoli-na-protestirashtite-sreshtu-g-20-da-ostanat-v-edin-ot-razganatite-palatkovi-lageri.html", "text": "Градусите в Хамбург се покачват – на фона на усилията на правоохранителните органи да ограничат протестите срещу Г-20, Административният съд в северния германски град разреши на демонстрантите да останат и през нощта в един от разгънатите палаткови лагери, предава телевизионният канал ZDF. \r\nИмпровизираният лагер на несъгласните с политиката на „групата на двайсетте“ е ситуиран на около три километра от центъра на Хамбург. \r\nВъпреки решението на магистратите, от полицията подчертаха, че е в ход проверка дали палатковият лагер е съвместим с концепцията за сигурност на града, изработена във връзка с престоящата на 7 и 8 юли среща на високо равнище на страните от Г-20. \r\nВ неделя се очаква да бъде поставено началото на мащабна протестна вълна срещу политиката на Г-20, припомня медията.Тереза Герова", "date": "2017-07-02", "title": "ZDF: Административният съд на Хамбург позволи на протестиращите срещу Г-20 да останат в един от разгънатите палаткови лагери"}
{"url": "http://www.focus-news.net/news/2017/07/02/2411120/iliana-benovska-g-n-borisov-zashto-ni-informirate-chrez-feysbuki-sprete.html", "text": "„On Borisov’s FB-s.Stop.Just stop“. Г-н Борисов, защо ни информирате чрез Фейсбук? Спрете. Това пита в авторското си предаване „Беновска пита“ от 17.00 часа, съобщиха от екипа на предаването „Беновска пита“ по „Канал 3”. „Ню Йорк пост” публикува в петък редакционна статия от 3 изречения. В нея призова президента на САЩ Доналд Тръмп да спре да използва Twitter. Текстът на материала гласи: „On Trump’stweets.Stop.Just stop“ – За туитовете на Тръмп. Спрете. Просто спрете”. По този повод си позволявам да Ви запитам, г-н Борисов: Защо си мислите, че е полезно да правите важните изявления във фейсбук?!  \r\nТова ли е подобаващото равнище за комуникация на лидер, който за 3-ти път е министър-председател на България? Защо наподобявате провалилите се Радан, Меглена, Иванов, агнешки главички, Лозан, Прокопиев, протестъри, реформатори?\r\nПутин така ли съобщава важните си за Русия и света решения? Кой от изброените съобщи през Фейсбук? Ердоган -\r\n че  взема властта? Меркел - че е против гейбраковете? Макрон - че е за строги етични норми във френската политика? Може би е редно да разберем през мрежата, че хубавата, атлетична и сексипрезидентша Радева е на среща с лица с хомо-ориентация? Ок.\r\nНо, г-н Борисов, що се залъгвате, че фейсбук е „социална мрежа”?! Пак започва със „С”, но е сеирджийска мрежа. Във ФБ кълват на снимки и пикантерии. Или изразяват крайни мнения за политиците. Не си задават въпросите защо не са начело на процесите. Защо не са лидери на партии, министри, депутати. Даже не се питат защо не са лидери в семейството си. Да сте прочели, например, колко идеи са генерирали писачите във ФБ? Колко собствени инициативи са осъществили - със собствен риск? Колко деца са родили и възпитали, ама качествено?\r\nИмате си МС и пресцентър. Всички медии Ви отразяват. Нали, г-н Борисов, сте министър-председател на България, а не сте министър-председател на Фейсбук, Туитър, Инстаграм-България?! Баба ми, която ще получи 180 лева пенсия от 1 юли няма фейсбук. И не може да види, че вдигате нивото като заявявате: „Политическият елит на всяка една от държавите, желаещи членство в евроатлантическите структури, трябва да надрастне историята”. \r\nАз съм Беновска и питам.", "date": "2017-07-02", "title": "Илиана Беновска: Г-н Борисов, защо ни информирате чрез Фейсбук? Спрете"}
{"url": "http://www.focus-news.net/news/2017/07/02/2411131/zam-ministar-malina-krumova-gotvim-mehanizam-za-finansirane-na-prechistvatelni-stantsii-v-malkite-naseleni-mesta.html", "text": "Над 11 млн. лв. ще бъдат инвестирани в област Смолян за модернизиране на водопреносната и канализационна система до 2021 г. само по линия на средствата, които генерира ВиК операторът. Това обяви в Девин заместник-министърът на регионалното развитие и благоустройството Малина Крумова, съобщиха от пресцентъра на Министерството на регионалното развитие и благоустройството Малина Крумова. Средствата са заложени в бизнес плана на дружеството, което обслужва 10-те общини в областта, допълни тя. \r\nЗаместник-министър Крумова подчерта, че нуждите за ВиК-сектора са огромни, а средствата - ограничени, заради което се търсят различни източници на финансиране. В момента се разработва механизъм за финансиране на пречиствателни станции в населени места с еквивалент жители между 2000 и 10000. Те в момента нямат достъп до безвъзмездни европейски средства по оперативните програми за обновяване на ВиК мрежите и пречистващи съоръжения, защото не отговарят на изискванията. „Това, което планираме в момента е да създадем фонд, който да финансира дейности, с които да постигнем мерките за качество на водите в по-малките населени места. Идеята е този фонд да покрие празнотата в  населените места, които не са допустими бенефициенти по европейските фондове”, обясни зам.-министър Крумова. Предвижда се фондът да обедини средства от различни източници, които могат да финансират ВиК инфраструктура, като например ПУДООС, държавния бюджет и др. институции, като все още не е изяснено как ще се кандидатства. В момента се прецизират мерките и изискванията за изпълнение на такива проекти, които ще бъдат въз основа определените приоритети в регионалните планове, за да не се натоварват хората допълнително”, обясни зам.-министър Крумова.\r\n„Основното предизвикателство пред нас е да се осъзнае нуждата от изграждане на устойчива инфраструктура, която да гарантира доставката на качествена питейна вода и пречистване на замърсената. Нужни са ни милиарди, но и финансов модел за устойчивост на инфраструктурата, както и достъп до качествени услуги на социалнопоносима цена, каза още зам.-министър Крумова. \r\nЗаместник-министърът на регионалното развитие и благоустройството обясни, че с цената на водата могат да се покрият само част от нуждите на сектора. Тя напомни, че според действащото законодателство, основното изискване е за единна стойност на услугите за доставяне, отвеждане и пречистване на водата в рамките на една обособена територия. „Заради взетото решение за уеднаквяване на цената на водата в област Смолян е възможно в някои населени места да има повишаване на цената, както в част от община Девин, но в други места тя е понижена“.  Според нея не може да се очакват качествени услуги, ако не се генерират достатъчно приходи. „Няма как да е безплатна водата при условие, че тя се доставя от сложни системи. Затова трябва да има адекватни цени, за да се поддържа тази услуга на високо ниво”, допълни още Крумова.  \r\nЗам.-министърът отбеляза, че в бизнес плановете на ВиК операторите, които се съгласуват с асоциациите на собствениците (общини и държава), са заложени всички необходими оперативни разходи и предвидените капиталови инвестиции, които ще се реализират в дадена област и не бива да се разглеждат само като цени на водата.  „Бизнес планът изчислява адекватната цена на водата.\r\nЗаместник-министър Малина Крумова взе участие в работна среща в Девин, организирана от местната администрация, в присъствието на кмета на община Девин Красимир Даскалов, областния управител на Смолян Недялко Славов, директора на ВиК- Смолян инж. Мариян Николов и др.  Срещата бе по повод разясняване на начина за ценообразуване на питейната вода в Девин. Заради поскъпването с 27 ст. на кубичен метър в общината бе сформиран инициативен комитет, който започна подписка против новата цена.\r\nСпоред областния управител на Смолян, който е и председател на учредената ВиК- асоциация в областта, целта на ценообразуването е да се спази солидарният модел - доставка на качествена вода на добра цена за жителите на област Смолян.\r\nДиректорът на ВиК-Смолян инж. Мариян Николов обясни, че цената на водата в област Смолян е една и съща за всички. Той съобщи, че тази година в община Девин за подобряване на водоснабдяването ще бъдат вложени над 80 000 лв. при предвидена инвестиция от 950 хил.лв. за всички общини в област Смолян. Директорът на ВиК дружеството отбеляза, че по време на общественото обсъждане не е бил подаден нито един сигнал срещу новата цена на водата. „Новата цена е 1,26 лв. на куб./м., без ДДС, което е увеличение с 27 ст., на кубик, или с около 81 ст. на месец за домакинство, при нормално потребление от 3 кубически метра вода, колкото потребява средномесечно едно домакинство, обясни инж. Николов.", "date": "2017-07-02", "title": "Зам.-министър Малина Крумова: Готвим механизъм за финансиране на пречиствателни станции в малките населени места"}
{"url": "http://www.focus-news.net/news/2017/07/02/2411129/mainichi-shimbun-upravlyavashtata-partiya-v-yaponiya-pretarpya-porazhenie-na-mestnite-izbori-v-tokio.html", "text": "Новооснованата партия на губернатора на Токио Юрико Койке „Първа токийска партия“ е на път да  постигне мнозинство в събранието на столицата след изборите в неделя, предаде  Mainichi Shimbun.\r\nПопулярният губернатор участва в коалиция с партиите „Комейто“ и с независими кандидати  е успял да победи управляващата Либералдемократическа партия, водена от министър-председателя Шиндзо Абе.  Виктор Турмаков", "date": "2017-07-02", "title": "Mainichi Shimbun: Управляващата партия в Япония претърпя поражение на местните избори в Токио"}
{"url": "http://www.focus-news.net/news/2017/07/02/2411132/moskovskiy-komsomolets-blizo-250-ruski-turisti-sa-blokirani-na-letishteto-v-balgarskiya-grad-burgas.html", "text": "Руското консулство във Варна съобщава, че около 250 туристи от Русия чакат излитане от летището в Бургас. Задържани са шест полети към Москва и Санкт Петербург, предаде „Московский комсомолец“ .\r\nРуските дипломати отбелязват, че проблемите с чартърните полети към Русия продължават през последните няколко дни в България, защото превозвачът „България Еър“ е започнала да нарушава разписанията. В момента полетите се отлагат с между три и 18 часа.  Виктор Турмаков", "date": "2017-07-02", "title": "„Московский комсомолец“: Близо 250 руски туристи са блокирани на летището в българския град Бургас"}
{"url": "http://www.focus-news.net/news/2017/07/02/2411133/smolyan-v-rayona-na-selo-chokmakovo-kadeto-mechka-e-ubila-6-ovtse-sa-montirani-fotokapani-za-opredelyane-na-problemniya-ekzemplyar-veroyatno-tova-e-mayka-s-malko-meche.html", "text": "В района на село Чокмаково, където мечка е убила 6 овце, са монтирани фотокапани за определяне на проблемния екземпляр. Най–вероятно това е майка с малко мече, съобщиха от пресцентъра на РИОСВ – Смолян. В събота групата за бързо реагиране към РИОСВ – Смолян е проверила сигнал за щета от кафява мечка в землището на с. Чокманово. Установено е, че мечката е влязла в обор с овце на 500 м от последните къщи на селото и е убила шест от животните. \r\nТова е първата причинена от мечка щета е региона за юли, след констатирани 3 случая през юни. Собственикът на овцете ще бъде обезщетен от Министерството на околната среда и водите.", "date": "2017-07-02", "title": "Смолян: В района на село Чокмаково, където мечка е убила 6 овце, са монтирани фотокапани за определяне на проблемния екземпляр, вероятно това е майка с малко мече"}
{"url": "http://www.focus-news.net/news/2017/07/02/2411130/ria-novosti-irakskite-voenni-sa-likvidirali-okolo-80-teroristi-ot-islyamska-darzhava-v-mosul-za-poslednoto-denonoshtie.html", "text": "Иракските военни по време на освобождението на западните райони на град Мосул за последното денонощие са ликвидирали най-малко 79 терористи от „Ислямска държава“, предаде РИА Новости.\r\nВ събота бе съобщено, че военните са освободили от терористите района „Баб Джадид“, известният Железен мост над река Тигър, пазарът „Ал Арбия“ и района „Аш Шифа“ в западен Мосул. Според представители на местната полиция военните са успели да задържат терористи, опитващи се да се скрият, преструвайки се за бежанци. \r\nКомандващият на иракската полиция Раид  Шекер Джаудат добави, че „Ислямска държава“ в Мосул е напълно разбита и че на военните ще се отдаде да заемат останалите райони „в близките часове“. Виктор Турмаков", "date": "2017-07-02", "title": "РИА Новости: Иракските военни са ликвидирали около 80 терористи от „Ислямска държава“ в Мосул за последното денонощие"}
{"url": "http://www.focus-news.net/news/2017/07/02/2411135/sofiya-direktsiya-avariyna-pomosht-i-preventsiya-kam-stolichna-obshtina-e-otreagirala-na-edin-signal-za-padnalo-darvo-na-patya-za-zlatnite-mostove.html", "text": "Дирекция „Аварийна помощ и превенция“ е отреагирала на един сигнал на паднало дърво на пътя за Златните мостове. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. Той уточни, че падналото дърво е бреза и вече е отстранено от пътя.", "date": "2017-07-02", "title": "София: Дирекция „Аварийна помощ и превенция“ към Столична община е отреагирала на един сигнал за паднало дърво на пътя за Златните мостове"}
{"url": "http://www.focus-news.net/news/2017/07/02/2411134/tutby-vazduhat-v-balgariya-se-e-nagryal-do-44-gradusa.html", "text": "Аномална горещина е застигнала Източна Европа. В България температурата на въздуха се е увеличила до 44 градуса. Екстремното време е довело до човешки жертви, властите са обявили критично равнище на опасност, предаде беларуският информационен портал   Tut.by.\r\nВ България времето е било най-високо в град Русе на река Дунав, където по данни на Националния институт по метеорология и хидрология към БАН температурата е достигнала до рекордните 44 градуса. В София заради високите температури са загинали петима души. 180 души, включително деца и възрастни, са се обърнали за медицинска  помощ. В цялата страна пострадалите са достигнали до няколко стотин души. \r\nПочти във цяла България е обявено критично ниво на опасни метеорологически условия.  Виктор Турмаков", "date": "2017-07-02", "title": "Tut.by: Въздухът в България се е нагрял до 44 градуса"}
{"url": "http://www.focus-news.net/news/2017/07/02/2411137/anton-spasov-agronom-goreshtoto-vreme-okazva-negativno-vliyanie-varhu-zelenchukovite-kulturi-na-otkrito.html", "text": "Горещото време оказа негативно влияние и върху зеленчуковите култури, които са засадени на открито, каза за Радио „Фокус“–Пазарджик агрономът Антон Спасов. Плодовете на растенията, които са изложени на пряко слънчево греене, се повреждат и стават негодни за консумация. Горещините отключват и появата на вредители и заболявания по културите. Акарите се появяват по зеленчуците, а те се размножават много бързо и понякога дори унищожават насажденията. \r\n„Добре е културите да се поливат по-често, през ден-два, когато няма валежи и горещините са големи, но трябва да се избягва поливането в горещите часове на деня. Поливането трябва да стана рано сутрин или късно вечер\", уточни агрономът.\r\nАлбена ЖИЛЕКОВА", "date": "2017-07-02", "title": "Антон Спасов, агроном: Горещото време оказва негативно влияние върху зеленчуковите култури на открито"}
{"url": "http://www.focus-news.net/news/2017/07/02/2411136/xinhua-v-balgariya-se-provezhda-festival-na-aziatskata-kultura.html", "text": "В най-големия парк на българската столица се провежда първия по рода си фестивал, посветен на Азия, с цял да демонстрира история и култура непознати на редица български граници, предаде  Xinhua.\r\nФестивалът е организиран с общата помощ на посолствата на Китай, Индия, Индонезия, Иран, Пакистан, Палестинската автономия,  Сирия, Тайланд, Филипините, Южна Корея, Виетнам и Япония със съдействието на българското МВнР,  министерството на туризма и столична община.\r\nПо време на 10-часовото събитие, провеждано под слогана „Азия отблизо“ публиката можа да пробва екзотична кухня, както и да се наслади на танцови и музикални изпълнения. Междувременно посолствата са организирали работилници по калиграфия и детски игри. \r\nСъбитието е открито от вицепрезидента на България Илияна Йотова. Тя заяви, че фестивалът демонстрира разнообразието и уникалността на всяка от 12-те държави и региони, както и духа на всяка от тях.\r\nОт името на участващите страни индонезийският посланик Сри Астари Расджид заяви, че фестивалът е възможност да се демонстрира богатата азиатска култура на България и да се открият нови търговски възможности.  Виктор Турмаков", "date": "2017-07-02", "title": "Xinhua: В България се провежда фестивал на азиатската култура"}
{"url": "http://www.focus-news.net/news/2017/07/02/2411117/veliko-tarnovo-nyama-postapili-patsienti-v-speshnoto-otdelenie-v-svishtov-s-oplakvaniya-svarzani-s-visokite-temperaturi.html", "text": "Няма постъпили пациенти с оплаквания, свързани с високите температури, в Спешното отделение в Свищов. Това каза за Радио „Фокус“ – Велико Търново дежурната в медицинската структура. До момента няма регистрирани и обаждания за подобни проблеми. \r\nВ региона днес има обявен жълт код за високи температури. Към 13.00 часа са отчетени 30 градуса. Въпреки това, дежурните медицински екипи съветват гражданите при възможност да стоят на закрито или на сянка в следобедните часове и да консумират много течности.„Фокус“ припомня:\r\nВчера следобед в Отделението бяха приети четирима пациенти с оплаквания заради топлото време.\r\nЛуиза ТРАНЧЕВА", "date": "2017-07-02", "title": "Велико Търново: Няма постъпили пациенти в Спешното отделение в Свищов с оплаквания, свързани с високите температури"}
{"url": "http://www.focus-news.net/news/2017/07/02/2411138/sofiya-golyam-pozhar-gori-kray-avtomagistrala-trakiya-v-rayona-na-ihtiman-v-posoka-sofiya.html", "text": "Голям пожар гори край автомагистрала „Тракия“ в района на Ихтиман, в посока София, предаде репортер на Агенция „Фокус“. Горят сухи треви и храсти. На място все още няма пристигнал противопожарен екип.\r\nАгенция „Фокус“ ще продължи да ви информира.", "date": "2017-07-02", "title": "София: Голям пожар гори край автомагистрала „Тракия“ в района на Ихтиман, в посока София"}
{"url": "http://www.focus-news.net/news/2017/07/02/2411140/futbol-latsio-predlozhi-dogovor-na-hesus-navas.html", "text": "Бившият полузащитник на Манчестър Сити Хесус Навас може да получи договор в Лацио. Италианският отбор е готов да предложи на 31-годишния испанец двугодишен договор с годишна заплата в размер от 3,5 млн. евро.\r\nНа 30 юни Навас стана свободен агент. Дотогава той бе играч в Манчестър сити.  Виктор Турмаков", "date": "2017-07-02", "title": "Футбол: Лацио предложи договор на Хесус Навас"}
{"url": "http://www.focus-news.net/news/2017/07/02/2411128/sas-spada-v-temperaturite-namalyava-i-broyat-na-potarsilite-meditsinska-pomosht-obzor.html", "text": "Днес температурите се понижиха, като максималните достигат между 32° и 37°, въпреки че времето продължава да бъде слънчево и топло. За областите Ловеч, Плевен, Габрово, Велико Търново, Русе, Търговище, Разград, Силистра, Стара Загора, Сливен, Пловдив, Пазарджик, Благоевград, Смолян, Кърджали, Хасково и Ямбол, където дневните температури са чувствително по-високи от останалата част на страната, продължава да бъде в сила жълт код за потенциално опасно време във връзка с летните жеги. \r\nВ София от началото на деня до този момент са подадени над 100 сигнала до Центъра за смешна медицинска помощ, като голяма част от тях са свързани със сърдечно-съдови оплаквания от пациентите, във връзка с горещото време. Към настоящия момент няма регистрирани смъртни случаи. \r\nВ Пловдив екипите на Спешна помощ са се отзовали на около 10 сигнала, свързани с обичайните оплаквания при горещо време – промяна в кръвното налягане и сърдечно-съдови оплаквания. Медиците констатират, че високите температури се отразяват предимно на възрастните хора. Няма смъртни случаи или колабирали хора. \r\nТрима души в Пазарджик са колабирали заради зарад топлото време, отчитат Центъра за спешна медицинска помощ в града. Единият от пострадалите е получил топлинен удар след дълъг престой на открито в град Септември.\r\nОстаналите Спешни медицински центрове в страната не отчитат завишаване на броя на сигналите, свързани с високите температури и приемат обичайния си брой пациенти. \r\nМедицинските експерти съветват хората при възможност да не излизат на открито в най-топлите часове на деня, да пият достатъчно течности, да ядат възможно най-лека храна, да се въздържат от консумация на алкохол, а при неразположение – веднага да потърсят лекарска помощ.", "date": "2017-07-02", "title": "Със спада в температурите намалява и броят на потърсилите медицинска помощ (ОБЗОР)"}
{"url": "http://www.focus-news.net/news/2017/07/02/2411141/sofiya-politseyski-patrul-sas-sofiyska-registratsiya-1629-e-razpolozhen-pod-mosta-na-otbivkata-za-s-vakarel-na-magistrala-trakiya-v-posoka-sofiya.html", "text": "Полицейски патрул със софийска регистрация 1629 е разположен под моста на отбивката за с. Вакарел на автомагистрала \"Тракия\" в посока София, предаде репортер на Агенция „Фокус“.", "date": "2017-07-02", "title": "София: Полицейски патрул със софийска регистрация 1629 е разположен под моста на отбивката за с. Вакарел на магистрала \"Тракия\", в посока София"}
{"url": "http://www.focus-news.net/news/2017/07/02/2411142/emanyuel-makron-frantsiya-i-afrikanskite-darzhavi-tryabva-zaedno-da-unishtozhat-teroristite-bandidite-i-ubiytsite.html", "text": "Президентът на Франция Еманюел Макрон заяви, че Франция и нейните африкански партньори трябва да работят заедно, за да унищожат ислямистите в неспокойния регион Сахел. Той заяви това по време на среща на високо равнище в столицата на Мали Бамако, предаде Reuters.\r\nМали, Буркина Фасо, Мавритания, Нигер и Чад ще основат многонационални сили, за да се борят срещу терористична и друга незаконна дейност в сухия регион.\r\n„Всеки ден трябва да се борим срещу терористи, бандити и убийци. Трябва да правим това неотклонно“, заяви Макрон.  Виктор Турмаков", "date": "2017-07-02", "title": "Еманюел Макрон: Франция и африканските държави трябва заедно да унищожат терористите, бандидите и убийците"}
{"url": "http://www.focus-news.net/news/2017/07/02/2411144/the-daily-sabah-spored-mevlyut-chavushoglu-napadeniyata-sreshtu-myusyulmani-v-evropa-pokazvat-che-ima-nuzhda-ot-posrednichestvo.html", "text": "Според турския външен министър Мевлют Чавушоглу увеличаващите се случаи на нападения срещу мюсюлмани в Европа показват, че трябва да се постави повече фокус върху посредничеството, пише  The Daily Sabah.\r\n„Превенцията е ключова“, заяви Чавушоглу по време на пресконференция под егидата на ООН в Истанбул. Той посочи важността от посредничеството при разрешаването на конфликтите и добави, че Турция играе своята роля. Той добави, че трябва да има обучение на посредници, включително жени и млади хора. \r\n „Трябва да се открият по-ефективни начини за превенция на конфликти. Посредничеството е важна и ефективна част от нашите усилия“, заяви присъстващият на конференцията генерален секретар на ООН Антонио Гутереш. Той добави, че има планове да се увеличи ролята на ООН в посредничеството при мирното разрешаване на конфликти.  Виктор Турмаков", "date": "2017-07-02", "title": "The Daily Sabah: Според Мевлют Чавушоглу нападенията срещу мюсюлмани в Европа показват, че има нужда от посредничество"}
{"url": "http://www.focus-news.net/news/2017/07/02/2411143/sluchai-na-napadeniya-na-mechki-nad-hora-i-selskostopanski-zhivotni-prez-poslednite-godini-spravka-na-agentsiya-fokus.html", "text": "Агенция \"Фокус\" публикува справка за случаите на нападения от мечки над хора и селскостопански животни, регистрирани през последните години. 11 май 2017 г.\r\nМечка влиза в кошара в чернооченското село Мурга. Хищникът напада теле, намиращо се край кошарата и го завлича в гората. По думите на собствениците, това е четвърто пострадало по този начин животно, въпреки че кошарата е оградена и я пазят овчарски кучета.07 октомври 2016 г.\r\nМечка убива две овце в обор в местността „Паметника“ на един километър над смолянското село Бостина. Мечката разбива оградата на обора, влиза вътре, удушава една от овцете и я завлича в гората, а другата ранява смъртоносно.16 юни 2016 г.\r\nМъж оцелява по чудо след нападение на мечка. Инцидентът се случва в гориста местност край смолянското село Люлка. Мечката напада изненадващо мъжа, докато е за гъби. При нападението мечката ухапва \r\n54-годишния мъж по ръката.11 април 2016 г.\r\nМечка напада частно стопанство с животни край село Планинско, община Баните. Сигналът е подаден от собственик на стадо от овце и кози в късния следобед в събота. В неделя експерти правят проверка на място и установяват, че има умъртвена коза от кафява мечка на 300 м от обора на стопанина. Убитото животно е 45 кг и е с ушна марка. 29 септември 2015 г.\r\nМечка напада обор в девинското село Брезе, като убива голямо агне и ранява една овца. Щетата е установена от собственика на стадото рано сутринта.22 септември 2015 г.\r\nМечка напада възрастен мъж в девинското село Беден, като нахлува в обора му в самото село. Мечката оставя синини по тялото на 70-годишния Румен Буков. Той разказва, че през нощта чува кучето си да лае ожесточено. Отива до обора с козите си, където заварва счупена врата и разгневена мечка в кошарата с козите. Мечката му нанася удар и бяга. При удара с лапата мечката му разкъсва устната, като дори събаря зъбната протеза на човека.13 юни 2014 г.\r\nСтръвница напада и разкъсва пет животни от стадото на 73-годишен мъж, докато пасе животните на пътя между селото си Планинско и съседното Загражден. Поредният инцидент с домашни животни се случва между двете общини Баните и Лъки. 24 април 2014 г.\r\nМечка убива 9 овце в овчарник на 5 км от чепеларското село Забърдо. 6 от тях са открити мъртви от 52-годишният им собственик Асен Чавдаров. Три овце са ранени тежко и впоследствие умрат. 18 септември 2012 г.\r\nМечка напада едно и също стадо за трети път. След нападението в гората са намерени две разкъсани животни. Това е третото нападение на стръвница над това стадо за това лято. Преди десетина дни мечката е убила още две овце, през месец май – също две.14 юли 2010 г.\r\n64-годишна жена е нападната сутринта край село Малка Арда, община Баните. Тя е нахапана изподраскана от звяра в местността Блатево, в близост до селото. Жената брала гъби, заедно със сестра й, когато мечката я нападнала. Жената е оцеляла и е транспортирана в смолянската болница.", "date": "2017-07-02", "title": "Случаи на нападения на мечки над хора и селскостопански животни през последните години (Справка на Агенция „Фокус“)"}
{"url": "http://www.focus-news.net/news/2017/07/02/2411146/nikola-dimitrov-ako-gartsiya-pusne-makedoniya-v-nato-shte-sazdade-klimat-za-razreshavane-na-spora-za-imeto.html", "text": "Македонският министър на външните работи Никола Димитров заяви, че, ако Гърция не блокира Македония за членство в НАТО, ще се създаде много положителен климат за разрешаването на спора за името. Според него това ще се отрази положително и на региона, който „през последните месеци, ако не и в последните години, не е в най-добрата ситуация“ , предаде македонската редакция на “Радио Свободна Европа“.\r\nДимитров заяви, че Македония, която той представлява, има достъп до своите съседи без предразсъдъци и страх. Затова и първата му официална визита в ролята на външен министър е била на Атина, защото там е източникът на най-големите проблеми за Македония, а задачата на дипломацията е да решава проблеми, да отваря заключени врати, да придобива нови приятелства и да укрепва съществуващите.\r\nМинистърът посочи,  че е получил отговор от гръцките, че не са готови да дадат зелена светлина за членството на Македония.\r\n\"Трябва да работим и във вътрешен план, тъй като този въпрос е изключително важен за македонската идентичност, това не е необходимо да се подчертава специално. Следователно, трябва да създаваме сътрудничество между всички ключови политически актьори и да постигнем национален консенсус“, посочи Димитров. Виктор Турмаков", "date": "2017-07-02", "title": "Никола Димитров: Ако Гърция пусне Македония в НАТО, ще създаде климат за разрешаване на спора за името"}
{"url": "http://www.focus-news.net/news/2017/07/02/2411127/nimh-kam-1500-chasa-v-sandanski-e-izmerena-nay-visokata-temperatura-v-stranata-39-gradusa.html", "text": "Към 15.00 часа в Сандански е измерена най-високата температура в страната – 39 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). В Гоце Делчев температурата е била 37 градуса. В Хасково, Елхово, Пазарджик и Пловдив са измерени 36 градуса. В столицата термометрите са показвали 30 градуса. Тази вечер до полунощ в Северозападна България се очакват гръмотевични бури с интензивни валежи и градушки, които постепенно ще обхванат и централната част на страната.  \r\nДеница КИТАНОВА", "date": "2017-07-02", "title": "НИМХ: Към 15.00 часа в Сандански е измерена най-високата температура в страната – 39 градуса"}
{"url": "http://www.focus-news.net/news/2017/07/02/2411139/rumyana-glavcheva-ekspert-seizmolog-trese-se-makedoniya.html", "text": "От 18 юни до днес пространството между Охрид и Ресен генерира слаби трусове. През изминалите две седмици броят на усетените трусове надминава 30, предаде   Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .\r\nНад 50 са с магнитуд 2 и по-голям, а според Скопската обсерватория регистрираните събития са около 500. Днес в 12 без 20 минути (12:40 у нас) на 8 километра (км) източно от Охрид, и още по-близо до селата Косел и Лескоец, стана умерено земетресение с магнитуд 4.0 (Европейски сеизмологичен център). Това е засега най-силното земетресение, представящо повишената сеизмична активност. А тя, активността, се проявява близо до земната повърхност – на дълбочини не по-големи от 5 км, от което следват относително силни ефекти. Освен с плитък източник, серията земетресения се определя и със седем събития с магнитуди между 3.0 и 3.9. Епицентрите на регистрираните земетресения описват район с размери 8-9 на 5-6 км. Съвкупността от реализирани слаби земетресения не предполага голяма точност на локализация. И все пак, максималният възможен магнитуд се очертава хипотетично между 4.5 и 5.\r\nДнешното сътресение е предизвикало паника сред охридчани. В Охрид (55 хил.ж.) интензивността достига V-VI степен по 12-степенната скала – масово усещане, разместване и падане на предмети от рафтове, на места – напукани стени и повреди в гаражи. В близките до епицентъра села са възможни разкъсвания на слаби връзки между тялото и покривната конструкция на стари сгради. Не е за пренебрегване и кумулативният ефект от многократни разтрисания. Курир и Танюг все още не съобщават за нанесени щети. Земетресението е усетено в Ресен, Струга, Кичево и много слабо в Скопие и Тирана.", "date": "2017-07-02", "title": "Румяна Главчева, експерт-сеизмолог: Тресе се Македония"}
{"url": "http://www.focus-news.net/news/2017/07/02/2411148/veliko-tarnovo-udalzheno-rabotno-vreme-vavezhda-regionalnata-biblioteka-prez-letnite-mesetsi.html", "text": "Удължено работно време въвежда Регионална библиотека „П. Р. Славейков“-Велико Търново през летните месеци. Централната сграда и изнесените филиали ще работят с час повече, съобщи за Радио „Фокус“ – Велико Търново зам.-директорът на библиотеката Калина Иванова. Тя уточни, че предложение за това е направено, тъй като през август централната сграда ще бъде затворена. „Правим го, за да могат нашите читатели да се възползват от услугите на Регионалната библиотека и след 17.00 часа. Искам да подчертая, че библиотеката не затваря напълно, а напротив тя отваря врати по-близо до домовете на хората“, коментира още Калина Иванова.  Тя покани всички читатели да са по-активни през летните месеци и припомни, че инициативите в културната институция продължават.\r\nЛуиза ТРАНЧЕВА", "date": "2017-07-02", "title": "Велико Търново: Удължено работно време въвежда Регионалната библиотека през летните месеци"}
{"url": "http://www.focus-news.net/news/2017/07/02/2411145/komisar-toshko-barzilov-pbzn-gori-smetishteto-na-ihtiman-nyama-opasnost-za-naselenieto-i-za-dvizhenieto-po-avtomagistrala-trakiya.html", "text": "Гори сметището на Ихтиман. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „Сметището на Ихтиман се е разгоряло отново. То гори от няколко дни. Беше локализирано, но сега отново, заради високите температури, се е разгоряло“, коментира комисар Бързилов. По думите му на мястото има екип от пожарната и водоноска, осигурена от Община Ихтиман. \r\n„Сега допълнително ще изпратя два булдозера и ще почнат да работят. Няма опасност за населението и за движението по автомагистрала „Тракия“ на този етап“, увери комисар Тошко Бързилов.\r\nЛюба АЛЕКСИЕВА", "date": "2017-07-02", "title": "Комисар Тошко Бързилов, ПБЗН: Гори сметището на Ихтиман, няма опасност за населението и за движението по автомагистрала „Тракия“"}
{"url": "http://www.focus-news.net/news/2017/07/02/2411154/sofiya-dvizhenieto-po-pat-ii-81-kostinbrod-buchin-prohod-se-izvarshva-v-edna-lenta-pri-otbivkata-za-slivnitsa-poradi-katastrofa.html", "text": "Движението по път II-81 Костинброд-Бучин проход се извършва в една лента при отбивката за Сливница, поради катастрофа. Това съобщиха от пресцентъра на Агенция \"Пътна инфраструктура\".", "date": "2017-07-02", "title": "София: Движението по път II-81 Костинброд-Бучин проход се извършва в една лента при отбивката за Сливница, поради катастрофа"}
{"url": "http://www.focus-news.net/news/2017/07/02/2411156/futbol-bastian-shvaynshtayger-poluchi-travma-na-bedroto.html", "text": "Полузащитникът на Чикаго Файър Бастиан Швайнщайгер получи травма по време на мач срещу Ванкувър Уайткепс.\r\n В края на първо полувреме бившият играч на Манчестър Юнайтед получи разтягане на бедрен мускул. След като премине през медицински преглед, ще бъдат обявени сроковете на възстановяването му.  Виктор Турмаков", "date": "2017-07-02", "title": "Футбол: Бастиан Швайнщайгер получи травма на бедрото"}
{"url": "http://www.focus-news.net/news/2017/07/02/2411150/apa-rezhimat-na-prekratyavane-na-boynite-deystviya-v-nagorni-karabah-e-bil-narushen-135-pati-za-poslednoto-denonoshtie.html", "text": "Министерството на отбраната на Азербайджан съобщава, че за последното денонощие въоръжените сили на Армения са нарушили 135 пъти режима на прекратяване на бойните действия в района на Нагорни Карабах, предаде АПА.\r\nУточнява се, че част от нарушенията са извършени с едрокалибрени картечници и с 60-мм и с 82-мм. миномети. Виктор Турмаков", "date": "2017-07-02", "title": "АПА: Режимът на прекратяване на бойните действия в Нагорни Карабах е бил нарушен 135 пъти за последното денонощие"}
{"url": "http://www.focus-news.net/news/2017/07/02/2411152/balgariya-er-situatsiyata-sas-zadarzhanite-v-burgas-poleti-kam-sankt-peterburg-se-stabilizira.html", "text": "Авиокомпания „България Еър“ съобщава, че полетите от българския град Бургас към Москва и Санкт Петербург постепенно се възстановяват. От авиокомпанията отбелязаха, че поддържат постоянен контакт с руското посолство в България и предоставят на пътниците на задържаните полети храна и вода, пише вестник Деловой Петербург.\r\n„България Еър“ обещава да възстанови парите на пътниците, които желаят да излетят от Бургас към Санкт Петербург и Москва с полети на други авиокомпании. От там напомниха на пътниците, че могат да поискат храна или да бъдат настанени в хотел. От авиокомпанията сочат, че заради лошите метеорологични условия в Москва са отменени стотици полети към летище „Шереметиево“. Заради това на авиокомпаниите им се е наложило да планиран повторно полетите към Москва, заради което и полетите към Москва и Санкт Петербург са били отложени.\r\nГенералният консул на Русия във Варна Сергей Лукянчук съобщи, че в момента в Бургас се очаква излитането на около 250 туристи.  Виктор Турмаков", "date": "2017-07-02", "title": "„България Ер“ : Ситуацията със задържаните в Бургас полети към Санкт Петербург се стабилизира"}
{"url": "http://www.focus-news.net/news/2017/07/02/2411159/plovdiv-izklyuchitelno-intenziven-e-trafikat-po-uchastaka-na-avtomagistrala-trakiya-v-oblastta.html", "text": "Изключително интензивен е трафикът по участъка на автомагистрала „Тракия“ в Пловдивска област. Това съобщи за Радио „Фокус“ – Пловдив дежурният в Областно пътно управление-Пловдив. Той призова водачите да шофират внимателно по магистралата, за да не се създават предпоставки за възникването на сериозни пътнотранспортни произшествия. Движението по останалите основни пътни артерии в Пловдивска област се извършва с нормална интензивност. До този момент на деня не са регистрирани тежки пътнотранспортни произшествия. \r\nДежурният предупреди, че има засилена опасност от падащи камъни по пътищата Юговско ханче-Югово-Лъки-Здравец, Асеновград-Смолян и Кричим-Стамболийски. Остават в сила въведените ограничения за движение в Пловдивска област. Забранено движението на камиони над 12 тона по пътя Поповица-Болярци. Причината е лошо състояние на мост в село Поповица. Ограничено е движението на всички моторни превозни средства по пътя Белица-Загражден-Давидково, в участъка от км 13 до км 18, поради разрушена пътна настилка. Забранено е преминаването на МПС с височина над 4 м. през тунелите по път II-86 Асеновград-Нареченски бани. Обходният маршрут е по пътя Кричим-Девин. Забранено е преминаването на камиони над 5 тона по пътя Плодовитово-Първомай-Асеновград, заради влошено състояние на стоманен мост на река Марица. Обходният маршрут е през път ІІ-66 Стара Загора-Поповица и път І-8 Пловдив-Свиленград. Затворен за движение на всички моторни превозни средства е пътя Тополово-Леново-Поройна, в района на км 19. Причината е компрометиран пътен участък. Проходът Троян-Кърнаре остава затворен за преминаване на камиони над 10 тона, заради ремонт на мост.\r\nОт 5 юли се въвежда ново ограничение на движението по участък от ул. „Александър Стамболийски“ в Асеновград, в участъка от ул. „Асен Карастоянов” до ул. „Поп Матей”. Забраната за преминаване ще остане в сила до 11 август.\r\nДвижението на територията на град Пловдив се засилва към този час на деня, но се извършва без затруднения. Не се отчита струпване на автомобили по главните булеварди и в района на възловите кръстовища. Преминаването през светофарните уредби се осъществява за около 3-4 минути.\r\nТони МИХАЙЛОВ", "date": "2017-07-02", "title": "Пловдив: Изключително интензивен е трафикът по участъка на автомагистрала „Тракия“ в областта"}
{"url": "http://www.focus-news.net/news/2017/07/02/2411155/balgariya-er-organizatsiyata-na-poletite-ot-burgas-do-moskva-i-sankt-peterburg-se-vazstanovyava-postepenno.html", "text": "Организацията на полетите от Бургас до Москва и Санкт Петербург се възстановява постепенно. Това съобщава на официалната си интернет страница авиокомпания „България ер“ във връзка с лошите метеорологични условия в Москва в петък срещу събота, заради което стотици полети на летище Шереметиево бяха отменени, което наложи да се препланира на полетната програма на полетите на България Ер от и до Бургас и Москва, така че да бъде съобразена с организацията на руското летище. В резултат на това се наложиха закъснения на полетите от Бургас до Москва и Санкт Петербург. България Ер уверява, че е в постоянна връзка с руското посолство у нас от петък и предоставя актуална информация за предстоящи часове за излитане както на представители на посолството на Русия, така и на пътниците на летище Бургас. На всеки 2 часа представител на авиокомпанията предоставя храна и вода за пътниците, засегнати от закъсненията. Пътниците на място могат да се обърнат към представителя на авиокомпанията, за да му предоставени такива или при нужда от организиране на хотелско настаняване.", "date": "2017-07-02", "title": "„България Ер“: Организацията на полетите от Бургас до Москва и Санкт Петербург се възстановява постепенно"}
{"url": "http://www.focus-news.net/news/2017/07/02/2411160/tass-poveche-ot-10-teroristi-ot-islyamska-darzhava-sa-likvidirani-po-vreme-na-vazdushni-udari-v-iztochnata-chast-na-afganistan.html", "text": "Най-малко 11 терористи от „Ислямска държава“ са ликвидирани по време на три отделни въздушни удари в провинцията Нангархар в източната част на Афганистан, предаде ТАСС, позовавайки се на местни медии.\r\nСпоред местните власти най-малко шестима терористи са ликвидирани в събота вечерта по време на удари в районите Тора-Бора и Алеф Хам. Още петима терористи са ликвидирани в района Ачин. В резултат на операцията са открити и иззети оръжие, боеприпаси и взривни материали, принадлежащи на терористите. \r\nПо време на операциите няма пострадали цивилни.  Виктор Турмаков", "date": "2017-07-02", "title": "ТАСС: Повече от 10 терористи от „Ислямска държава“ са ликвидирани по време на въздушни удари в източната част на Афганистан"}
{"url": "http://www.focus-news.net/news/2017/07/02/2411162/reuters-emanyuel-makron-zayavi-che-se-nadyava-mnogonatsionalnite-sili-ot-rayona-na-afrikanskiya-sahel-da-zapochnat-da-deystvat-do-sedmitsi.html", "text": "Президентът на Франция Еманюел Макрон заяви, че се надява регионалната сила на страните от африканския Сахел да започнат да се борят срещу терористите и престъпниците в следващите седмици, предаде  Reuters.\r\nТой заяви това по време на среща на високо равнище с президентите на Чад, Мали, Мавритания, Буркина Фасо и Нигер – страните от групата на петте страни от Сахел. Те ще организират многонационални сили, които ще се борят редом с френската мисия и мисията на ООН в региона.  Виктор Турмаков", "date": "2017-07-02", "title": "Reuters: Еманюел Макрон заяви, че се надява многонационалните сили от района на африканския Сахел да започнат да действат до седмици"}
{"url": "http://www.focus-news.net/news/2017/07/02/2411161/obshtestvenata-porachka-za-ofitsialniya-sayt-na-balgarskoto-predsedatelstvo-na-saveta-na-es-shte-bade-obyavena-do-kraya-na-yuli.html", "text": "бществената поръчка за официалния сайт на Българското председателство на Съвета на ЕС ще бъде обявена до края на юли т. г. Това ще стане по всички изисквания на закона и с цялата задължителна и необходима публичност, съобщиха от пресцентъра на Министерство за Българското председателство на Съвета на ЕС 2018. Затова напълно неверни са твърденията, появили се в медии, че сайтът на Българското председателство няма версия на английски език. Не може да има версия на какъвто и да било език, тъй като въобще не е стартирала процедурата за изграждането на официалния сайт на председателството.\r\nВ момента функционира официална страница на Министерството за Българското председателство на Съвета на ЕС, на която може да бъде открита цялата информация за дейността на екипа на министерството.\r\nТрадиционно официалните портали на ротационните председателства на Съвета на ЕС се активират до месец преди старта на председателството. Така направиха и естонците.\r\nКакто при всички останали официални портали, така и изграждането на българския ще бъде съгласувано с Генералния секретариат на Съвета, тъй като има задължителни изисквания. Пак с Генералния секретариат ще бъде съгласувано и заданието за официалния портал на Българското председателство.", "date": "2017-07-02", "title": "Обществената поръчка за официалния сайт на Българското председателство на Съвета на ЕС ще бъде обявена до края на юли"}
{"url": "http://www.focus-news.net/news/2017/07/02/2411153/petar-petrov-kmet-na-s-zlatovrah-imeto-na-seloto-proizhozhda-ot-legendi-za-preneseno-ot-troya-zlatno-sakrovishte-skrito-na-blizkoto-vazvishenie-hisarlaka.html", "text": "Днешното име на асеновградското село Златовръх,  община Асеновград, произхожда от легенди за близкото възвишение „Хисарлъка“, където било скрито голямо златно съкровище. Това каза за Радио „Фокус“ – Пловдив кметът на населеното място Петър Петров. По думите му според една от версиите на легендата златното съкровище в „Хисарлъка“ е пренесено от Еней от Троя, когато градът бива опожарен и разграбен. \r\n„Старото име на селото е Арапово, което е било наследено от наименованието на старо турско селище, основано при завладяването на България от османлиите. За кратко, в периода от 1925 до 1934 година, то носи името „Света Неделя“, на близкия Араповски манастир „Св. Неделя“. От редица исторически документи знаем, че районът  на село Златовръх е бил населяван от стари времена. В границите на днешното село е разкрито селище още от новокаменната епоха. При разкопки са намирани сечива от камък - ножове, брадви, и други характерни за тогавашната епоха предмети. Наличните данни сочат, че в близост е съществувало и селище през тракийската епоха. В селското землище са разположени над 10 надгробни тракийски могили, като най-голямата сред тях е могилата „Елан тепе“ –  висока е 25 м и с диаметър 50 м.“, каза Петър Петров. \r\nТой посочи, че проведени през 1960 година археологически разкопки на възвишението „Хисарлъка“ установяват наличие на тракийско присъствие, което предполага тракийско селище да се е намирало на това място, а разкритите дебели крепостни стени подсказват, че то е било укрепено. „През римската епоха върху укрепеното тракийско селище е била издигната крепост – кастел, която най-вероятно е била свързвана с минавал в близост стар път, недалеч от главната пътна артерия на Балканите – Via Diagonalis (Диагоналния път). Укреплението е просъществувало и през ранновизантийската епоха (IV-VI век). В местността „Хисарлъка“ са разкрити и старобългарски землянки, което свидетелства, че след влизането на тези земи в пределите на българската държава през първата половина на IX век, тук е съществувало българско селище“, разказа кметът на село Златовръх.\r\nТони МИХАЙЛОВ", "date": "2017-07-02", "title": "Петър Петров, кмет на с. Златовръх: Името на селото произхожда от легенди за пренесено от Троя златно съкровище, скрито на близкото възвишение „Хисарлъка“"}
{"url": "http://www.focus-news.net/news/2017/07/02/2411147/afp-amerikanski-voenen-korab-e-preminal-blizo-do-ostrov-v-yuzhnokitaysko-more-okupiran-ot-kitay.html", "text": "Представител на американските власти съобщи на   AFP, че боен кораб на САЩ е преминал в неделя край оспорван остров в Южнокитайско море, окупиран от китайското правителство, като част от демонстрация да демонстрира свободата на навигацията в тези води.\r\n„Корабът премина на по-малко от 12 морски мили (22 км.) от остров Тритон в Параселския архипелаг, към който имат териториални претенции и Виетнам, и Тайван“, съобщи източникът.  Виктор Турмаков", "date": "2017-07-02", "title": "AFP: Американски военен кораб е преминал близо до остров в Южнокитайско море, окупиран от Китай"}
{"url": "http://www.focus-news.net/news/2017/07/02/2411164/kmetat-na-samokov-vladimir-georgiev-osvobozhdava-dancho-dimitrov-ot-posta-kmetski-namestnik-na-s-dolni-okol.html", "text": "Кметът на Община Самоков Владимир Георгиев освобождава Данчо Димитров от поста кметски наместник на с. Долни Окол. Това съобщи за Агенция „Фокус“ самият кмет на Самоков – Владимир Георгиев. „Все още договорът на Данчо Димитров не е прекратен, но ще бъде. Той е кметски наместник. Предаваме от по-възрастен на по-млад човек нещата, това е нормално. Няма никакви драми чак толкова. Очаква се договорът на Данчо Димитров да бъде прекратен през тази седмица. Там се касае за кметски наместник, а не за избираем кмет“, коментира Георгиев. По думите му селото е с много малко жители – под 100 човека. Той уточни, че преди според закона е било за села, в които има 150 жители, да се правят избори. „Под 150 са наместници, конкретно в селото са под 100 човека. Съгласно новия Изборен кодекс, вече трябва да са над 350 жителите, за да има избори. При всяко положение ще бъде кметски наместник и няма как да се правят на нови избори. При това положение, аз нямаше да съм човекът, който да освобождава, ако е избран“, поясни Георгиев. \r\nКметът на Самоков допълни, че преди 40-50 години селата Горни и Долни Окол са били една община. „Тогава Данчо Димитров е бил избираем кмет. След това е бил кмет на село Долни Окол и когато вече се променят нещата, става кметски наместник. Така че поне от 50 години Данчо Димитров е бил кмет“, добави той. \r\nВладимир Георгиев не пожела да каже за момента кой ще бъде новият кметски наместник на селото Долни Окол, тъй като трябва да изчака „да се случат нещата“. \r\nЛюба АЛЕКСИЕВА", "date": "2017-07-02", "title": "Кметът на Самоков Владимир Георгиев освобождава Данчо Димитров от поста кметски наместник на с. Долни Окол"}
{"url": "http://www.focus-news.net/news/2017/07/02/2411158/tssmp-ruse-speshna-pomosht-e-posetila-dva-adresa-zaradi-hora-na-koito-im-e-priloshalo-ot-zhegata.html", "text": "Спешна помощ е посетила два адреса заради хора, на които им е прилошало от жегата. Това съобщиха за Агенция „Фокус“ от Центъра за спешна медицинска помощ – Русе. \r\nДеница КИТАНОВА", "date": "2017-07-02", "title": "ЦСМП – Русе: Спешна помощ е посетила два адреса заради хора, на които им е прилошало от жегата"}
{"url": "http://www.focus-news.net/news/2017/07/02/2411151/makedoniya-otneha-zadgranichnite-pasporti-na-sasho-miyalkov-i-goran-gruyovski-chaka-se-reshenieto-za-bivshiya-premier-nikola-gruevski-gordana-yankulovska-mile-yanakievski-i-dr.html", "text": "Наказателният съд взе решени да отнеме задграничните паспорти на бившия директор на Управлението за разузнаване и сигурност Сашо Миялков и на бившия началник на Пето управление Горан Груйовски, предават македонските медии. \r\nСъдът отхвърли искането на Специализираната прокуратура за поставянето им под арест. \r\nОчакват се решенията на съда за искането за поставянето под арест на бившия премиер Никола Груевски, бившия вътрешен министър Гордана Янкуловска, бившия транспортен министър Миле Янакиевски, както и на генералните секретари на партията Мартин Протогер и Кирил Божиновски.\r\nСпециализираната прокуратура иска да отнеме задграничните паспорти на още 16 висши дейци на партия ВМРО-ДПМНЕ.", "date": "2017-07-02", "title": "Македония: Отнеха задграничните паспорти на Сашо Миялков и Горан Груйовски, чака се решението за бившия премиер Никола Груевски, Гордана Янкуловска, Миле Янакиевски и др."}
{"url": "http://www.focus-news.net/news/2017/07/02/2411168/valcho-cholakov-oblasten-upravitel-na-burgas-zakonodatelstvoto-po-otnoshenie-na-visokiya-shum-po-moreto-ne-otgovarya-na-interesite-na-potrebitelite.html", "text": "Законодателството по отношение на високия шум по морето не отговаря на интересите на потребителите. Това каза в интервю за Радио \"Фокус\" Вълчо Чолаков, областен управител на Бургас. Той допълни, че всички актове и наказателни постановления, които касаят шума на открито, биват отменяни от съда по причина, че няма как да се установи един-единствен източник на шум за определена територия. \r\n„На координационни срещи, които организираме с институциите, се коментираше и вариант за промяна в законодателството в най-бързи темпове. Идеята е да се позволи налагането на административни санкции на нарушителите, които да не бъдат отменяни от съда, т. е. - промяна в законодателството“, коментира Вълчо Чолаков. Той посочи, че туристическият бранш също участва в тези срещи.\r\n„Самият туристически бранш има интерес за спазване на законите и реда, тъй като това е свързано с по-добро и качествено предлагане и продаване на техния продукт. Миналата година имаше случай на оплакване от страна на собствениците на определени обекти за начина, по който са били извършени проверките от служители на НАП. Провели сме  разговори с НАП и другите администрации и сме се разбрали проверките да протичат максимално деликатно - така, че да не се вреди на бизнеса, но и да се защитят интересите на държавата и гражданите“, допълни областният управител на Бургас.", "date": "2017-07-02", "title": "Вълчо Чолаков, областен управител на Бургас: Законодателството по отношение на високия шум по морето не отговаря на интересите на потребителите"}
{"url": "http://www.focus-news.net/news/2017/07/02/2411149/interfaks-mariya-zaharova-konstatira-nachaloto-na-propagandna-kampaniya-za-himicheskite-napadeniya-v-siriya.html", "text": "Прессекретарят на МВнР на Русия Мария Захарова смята, че е започнала информационно-пропагандна кампания относно ситуацията в Сирия , предаде  Интерфакс.\r\n„Както и предупреждавахме преди няколко дни, започна информационно-пропагандна кампания за „използването на химическо оръжие от Дамаск“. Началото е дадено. Все по-често ще има клипчета, ще има различни по качество изпълнения – и на аматьорско, и на холивудско равнище“, заяви Захарова. Тя изрази увереност, че „фалшификатите“ ще бъдат много, „защото кампанията е планирана да бъде мащабна“. \r\nНа 1 юли няколко сирийски опозиционни новинарски интернет-сайтове съобщиха, че в предградие на Дамаск с хлор са отровени около 30 бойци от опозицията.  Виктор Турмаков", "date": "2017-07-02", "title": "Интерфакс: Мария Захарова констатира началото на пропагандна кампания за химическите нападения в Сирия"}
{"url": "http://www.focus-news.net/news/2017/07/02/2411165/sofiya-vazstanoveno-e-dvizhenieto-po-pat-ii-81-kostinbrod-buchin-prohod-pri-otbivkata-za-slivnitsa.html", "text": "Възстановено е движението по път II-81 Костинброд-Бучин проход при отбивката за Сливница. Това съобщиха от пресцентъра на Агенция \"Пътна инфраструктура\".", "date": "2017-07-02", "title": "София: Възстановено е движението по път II-81 Костинброд-Бучин проход при отбивката за Сливница"}
{"url": "http://www.focus-news.net/news/2017/07/02/2411169/haskovo-5464-e-izbiratelnata-aktivnost-kam-1700-chasa-na-chastichnite-mestni-izbori-v-dimitrovgradskoto-selo-yabalkovo.html", "text": "54,64% е избирателната активност към 17.00 часа на частичните местни избори в димитровградското село Ябълково. Това съобщиха за Агенция „Фокус“ от ОИК – Димитровград. Към 17.00 часа са гласували 620 избиратели. В селото право на глас имат 1120 души. На територията на Ябълково са разкрити 2 избирателни секции. В кметската надпревара участват Вангел Попов от ГЕРБ и издигнатият от Инициативен комитет Костадин Атанасов. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. \r\nДеница КИТАНОВА", "date": "2017-07-02", "title": "Хасково: 54,64% е избирателната активност към 17.00 часа на частичните местни избори в димитровградското село Ябълково"}
{"url": "http://www.focus-news.net/news/2017/07/02/2411173/ria-novosti-nay-malko-dvama-dushi-sa-zaginali-pri-vzriv-v-somaliya.html", "text": "Най-малко двама души са загинали, а още шестима са ранени при взрив на път в предградие на сомалийската столица Могадишу, предаде РИА Новости.\r\nВзривното устройство е било заложено край път в района на предградието Елаш на 20 км. северно от Могадишу. Загинали са шофьор на микробус и жена.  \r\nПредполага се, че зад взрива стоят терористите от групировката „Аш Шабаб“. Виктор Турмаков", "date": "2017-07-02", "title": "РИА Новости: Най-малко двама души са загинали при взрив в Сомалия"}
{"url": "http://www.focus-news.net/news/2017/07/02/2411172/mvnr-nyama-opasnost-za-zhivota-na-ranenite-balgari-katastrofirali-s-bus-v-turtsiya.html", "text": "Няма опасност за живота на ранените българи, катастрофирали с бус вчера в Турция. В това се увери днес българският консул от посолството ни в Анкара Георги Пантелеев, който е посетил пострадалите, съобщиха от пресцентъра на Министерството на външните работи (МВнР). \r\nОт министерството припомнят, че двама български граждани загинаха, а други шестима бяха ранени при катастрофа в централна Турция, след като микробус със софийска регистрация се сблъска челно с пътнически микробус с турски номера на пътя Кония – Караман.\r\nДвама от шестимата пострадали са изписани от болниците, в които са били настанени. Четирима са под лекарско наблюдение в местни болници без опасност за живота. Един от тях е в стабилно състояние и ще бъде изписан в близките дни, на другите трима предстоят операции във връзка със счупени крайници.\r\nУстановена е самоличността на двамата загинали българи, посолството в Анкара е установило контакт с роднините и оказва необходимото съдействие по транспортиране на тленните останки до родината.", "date": "2017-07-02", "title": "МВнР: Няма опасност за живота на ранените българи, катастрофирали с бус в Турция"}
{"url": "http://www.focus-news.net/news/2017/07/02/2411175/dimitar-danchov-stolichna-obshtina-klon-se-e-otchupil-ot-darvo-v-borisovata-gradina-veroyatnata-prichina-sa-visokite-temperaturi.html", "text": "Клон се е отчупил от дърво в Борисовата градина. Това съобщи за Агенция „Фокус“ директорът на Дирекция „Зелена система“ към Столична община. „Става въпрос за паднал клон. Направена е проверка. Ежедневно се правят проверки и обходи, както от Дирекция „Зелена система“, така и от Общинско предприятие „Паркове и градини“, коментира Данчов. По думите му проверката е установила, че дървото е видимо здраво, както и клонът, който се е отчупил. Не е имало други сухи клони по него. „Има напълно здрава листна маса. Просто от прекомерната жега, листната маса е изсмукала соковете, самият клон е натежал и се е отчупил от дървото. При инцидента няма пострадали. Пак повтарям, че дървото е без видими сухи клони по него, здраво е. Клонът, който се е отчупил е напълно здрав“, подчерта Данчов. Той призова хората да бъдат по-внимателни в парковете, както в горещото време, така и при бури. \r\nЛюба АЛЕКСИЕВА", "date": "2017-07-02", "title": "Димитър Данчов, Столична община: Клон се е отчупил от дърво в Борисовата градина, вероятната причина са високите температури"}
{"url": "http://www.focus-news.net/news/2017/07/02/2411176/pregled-na-mezhdunarodnite-novini-do-18-chasa-agentsiya-fokus.html", "text": "Организацията за сигурност и сътрудничество в Европа остана без генерален секретар, след като не бе постигнато съгласие кой да бъде избран за приемник на италианския дипломат Ламберто Заниер, чиито мандат изтече още в петък, 30 юни.\r\nНов ръководител на организацията не бе утвърден, тъй като членовете й – 57 на брой, включително САЩ и Руската федерация, не успяха да съгласуват „пакета“ назначения на редица ръководни длъжности, уточнява медията.\r\nСъгласно думите на Заниер, сложната ситуация свидетелства за дълбокия разкол в ОССЕ. Дипломатически източници твърдят, че липсата на подходящи кадри е само една от причините за кризата.\r\n***. Ако Гърция не блокира Македония за членство в НАТО, ще възникне много положителен климат за решаване на спора за името. Това заяви първият дипломат на Скопие Никола Димитров.\r\nДимитров подчерта, че след смяната на властта в Скопие Македония гледа към съседите си без предразсъдъци и страх, и че „всъщност не ни трябват стотици паметници, за да бъдем горди македонци“.\r\n\"Моето послание в Атина беше следното: Моля за подкрепа, ние смятаме, че трябва да помислите какъв съсед искате да имате. В Македония сега сме силно ангажирани с изграждането на европейска демокрация, която се основава на върховенството на закона и вярваме, че е в интерес на Гърция да има такъв съсед. Дългогодишното блокиране на съседната държава в нейните най-важни стратегически цели не създава конструктивна среда, а ни прави всички дефанзивни и изпълнени с чувство на страх. Като се има предвид, че Гърция може да използва влиянието си като член на ЕС и НАТО, може да създаде редица препятствия по нашия път към бъдещето. Но ако ни пусне в НАТО, ще възникне много положителен климат за решаване на спора за името. А и това ще има много успокояващо въздействие върху региона“, заяви Димитров в интервюто, дадено след участието в министерската среща на страните от Процеса за сътрудничество в Югоизточна Европа, проведена в Дубровник.\r\n*** Иракските военни по време на освобождението на западните райони на град Мосул за последното денонощие са ликвидирали най-малко 79 терористи от „Ислямска държава“.\r\nВ събота бе съобщено, че военните са освободили от терористите района „Баб Джадид“, известният Железен мост над река Тигър, пазарът „Ал Арбия“ и района „Аш Шифа“ в западен Мосул. Според представители на местната полиция военните са успели да задържат терористи, опитващи се да се скрият, преструвайки се за бежанци.\r\nКомандващият на иракската полиция Раид Шекер Джаудат добави, че „Ислямска държава“ в Мосул е напълно разбита и че на военните ще се отдаде да заемат останалите райони „в близките часове“.\r\n***. Най-малко 11 терористи от „Ислямска държава“ са ликвидирани по време на три отделни въздушни удари в провинцията Нангархар в източната част на Афганистан.\r\nСпоред местните власти най-малко шестима терористи са ликвидирани в събота вечерта по време на удари в районите Тора-Бора и Алеф Хам. Още петима терористи са ликвидирани в района Ачин. В резултат на операцията са открити и иззети оръжие, боеприпаси и взривни материали, принадлежащи на терористите.\r\nПо време на операциите няма пострадали цивилни. \r\n***. Броят на жертвите, загинали в резултат на самоубийствения атентат, извършен в неделя сутрин в източната част на сирийската столица Дамаск, достигна до 18 души.\r\nПо данни на правозащитниците сред загиналите има най-малко седем представители на силите за сигурност на правителствения режим. Към момента е потвърдено, че две от жертвите са цивилни лица. Останалите все още не са идентифицирали.\r\nАтаката е най-кървавата в Дамаск за последните няколко месеца, уточняват от агенцията. \r\n***", "date": "2017-07-02", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/02/2411163/targovishte-49-46-e-izbiratelnata-aktivnost-kam-1700-chasa-na-chastichnite-mestni-izbori-v-obshtina-antonovo.html", "text": "49,46% е избирателната активност към 17.00 часа на частичните местни избори в Община Антоново. Това съобщиха за Агенция „Фокус“ от ОИК – Антоново. Към момента са гласували 2533 души от имащи право на глас 5121. В кметската надпревара участват трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ. До изборите се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание. \r\nДеница КИТАНОВА", "date": "2017-07-02", "title": "Търговище: 49, 46 % е избирателната активност към 17.00 часа на частичните местни избори в Община Антоново"}
{"url": "http://www.focus-news.net/news/2017/07/02/2411178/futbol-portugaliya-pobedi-meksiko-s-21-v-macha-za-treto-myasto-na-kupata-na-konfederatsiite.html", "text": "Отборът на Португалия победи този на Мексико с резултат 2:1 в мача за трето място на Купата на конфедерациите.\r\nНа срещата, състояла се в Москва, присъстваха 42 659 зрители.   Виктор Турмаков", "date": "2017-07-02", "title": "Футбол: Португалия победи Мексико с 2:1 в мача за трето място на Купата на конфедерациите"}
{"url": "http://www.focus-news.net/news/2017/07/02/2411177/stoil-alipiev-nazp-tsenite-na-shezlongi-i-chadari-v-svobodna-zona-za-plazhuvane-prodalzhavat-da-sa-osnovniyat-problem-prez-lyatoto-po-moreto.html", "text": "Цените на шезлонги и чадъри в свободна зона за плажуване продължават да са основният проблем през лятото по морето. Това каза в интервю за Радио \"Фокус\" Стоил Алипиев председател на Националната асоциация за защита на потребителите (НАЗП). Той допълни, че спорът основно е в това, дали могат те да се използват през целия ден, с двучасова обедна почивка извън плажа. „Миналата година имаше постъпили сигнали на туристи, че след заплащане на шезлонги и чадър, отивайки около плажа да обядват, след като се връщат, остават изненадани, че не могат да продължат ползването на чадъра и шезлонгите. Причината е, че те вече са заети от други потребители, като са убеждавани, че след като са напуснали по обяд, те са освободили чадъра и шезлонгите. Тук възниква основен въпрос - какво плащаме ние, когато даваме 20 лева за чадър и два шезлонга? Дали плащаме правото да ги ползваме за деня, или плащаме правото за ползване докато сме там, преди да си тръгнем”, коментира Алипиев. Той уточни, че тъй като този казус не е изяснен все още, продължават да се създават проблеми и неудобство на потребителите.", "date": "2017-07-02", "title": "Стоил Алипиев, НАЗП:  Цените на шезлонги и чадъри в свободна зона за плажуване продължават да са основният проблем през лятото по морето"}
{"url": "http://www.focus-news.net/news/2017/07/02/2411180/asharq-al-awsat-kuveyt-zasilva-merkite-za-sigurnost-za-da-predotvrati-navlizane-na-teroristi-ot-islyamska-darzhava-ot-irak.html", "text": "Кувейтските сили за сигурност са засилили мерките срещу възможното навлизане на терористи от „Ислямска държава“ на територията на страната от Ирак, пише  Asharq al Awsat.\r\nМВР на страната е изпратило телеграма до граничните служби, летищата и службите за разузнаване с молба да предприемат всички необходими мерки срещу заплахата.  Под-секретарят на министерството генерал-лейтенант Махмуд ал Досари е наредил на всички служители да засилят сигурността. \r\nКувейтските власти са получили данни, че терористи може да се опитат да пресекат границата с Ирак след поражението им в Мосул.  Виктор Турмаков", "date": "2017-07-02", "title": "Asharq al Awsat: Кувейт засилва мерките за сигурност, за да предотврати навлизане на терористи от „Ислямска държава“ от Ирак"}
{"url": "http://www.focus-news.net/news/2017/07/02/2411181/petar-petrov-kmet-na-s-zlatovrah-koritoto-na-preminavashtata-prez-seloto-reka-sushitsa-se-nuzhdae-ot-korektsiya-zashtoto-se-razshiryava-i-sazdava-pritesnenie-u-horata.html", "text": "Коритото на преминаващата през асеновградското село Златовръх река Сушица се нуждае от корекция, защото се разширява към селото и създава притеснение у жителите. Това каза за Радио „Фокус“ – Пловдив Петър Петров, кмет на населеното място. По думите му има изготвен проект за корекция на коритото, с който ще се кандидатства за финансиране пред Комисията по бедствия и аварии. „Коритото на реката се е изместило вследствие на естествения наклон. Водите прииждат и дълбаят. Коритото се премества към селото и хората са притеснени. Трябва да се коригира“, посочи Петров. Той добави, че жителите на селото поставят също въпроса за сигурността, полицейското присъствие и за видеонаблюдение в Златовръх. „Това също са задачи, които трябва да разрешим с времето. Основно разчитаме на община Асеновград за подкрепа. Досега проблемите, които сме поставяли, сме успявали да ги решим заедно“, коментира кметът на Златовръх.\r\nПо отношение на инфраструктурата в селото, Петър Петров каза, че не е в много добро състояние. „Много малка част от селото е с асфалтирани улици, останалите са чакълирани. Селото ни е водоснабдено, нямаме проблем с водата. Също така имаме и обратна вода. Преди време се извърши ремонт на училището, също така осъществихме  частични ремонти на здравната служба и на пенсионерския клуб. Предстои да довършим тези ремонти и да пуснем сградите в експлоатация. Хората също очакват това. Частични ремонти извършихме и на читалището и на сградата на кметството. Село Златовръх има стадион и футболен отбор, който участва в Б-окръжна футболна група. Направихме съблекалня, в момента изграждаме и поливна система. Имаме и няколко изградени нови автобусни спирки, също две детски площадки, като сега изграждаме нова. Основният проблем в селото остава инфраструктурата. Тя се нуждае от сериозно обновяване. Тук ще разчитаме основно на община Асеновград и на държавата. Ще опитаме да направим нещо с европейски програми, с европейски средства, така че да подобрим условията за живот на хората“, обясни Петров.\r\nКметът на село Златовръх каза още, че за жителите има осигурен редовен транспорт. „На около два часа преминава автобус от Асеновград за Златовръх и обратно. Част от автобусите преминават през Златовръх и отиват до съседните села Нови извор, Стоево и Козаново. Преди известно време имахме проблем с транспорта, но сега фирмата-превозвач се смени, автобусите са нови. Наистина хората вече нямат оплаквания, автобусите спазват графиците. Също така за превоз могат да се използват автобусите Пловдив-Първомай, които спират в непосредствена близост до Златовръх. Те са удобни за работещите в Пловдив и Асеновград“, отбеляза Петър Петров.\r\nТони МИХАЙЛОВ", "date": "2017-07-02", "title": "Петър Петров, кмет на с. Златовръх: Коритото на преминаващата през селото река Сушица се нуждае от корекция, защото се разширява и създава притеснение у хората"}
{"url": "http://www.focus-news.net/news/2017/07/02/2411170/ruse-49-e-izbiratelnata-aktivnost-na-chastichnite-mestni-izbori-v-ivanovskoto-selo-trastenik-kam-1700-chasa.html", "text": "49% е избирателната активност към 17.00 часа на частичните местни избори в ивановското село Тръстеник. Това съобщиха за Агенция „Фокус“ от ОИК – Иваново. Към момента са гласували 568 от 1166 имащи право на глас. В селото бяха разкрити две секции. Секцията, която ще се помещава в читалището, е с обособен асансьор, пригоден за хора с трайни увреждания. За участие във вота са регистрирани Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. До частични избори в село Тръстеник се стига заради настъпила смърт на избрания за кмет на 26 октомври 2015 година Валентин Иванов Великов.\r\nДеница КИТАНОВА", "date": "2017-07-02", "title": "Русе: 49% е избирателната активност на частичните местни избори в ивановското село Тръстеник към 17.00 часа"}
{"url": "http://www.focus-news.net/news/2017/07/02/2411174/ministar-predsedatelyat-boyko-borisov-svikva-natsionalniya-operativen-shtab-za-koordinirane-na-deynostta-na-institutsiite-predvid-ochakvanoto-vloshavane-na-vremeto.html", "text": "По разпореждане на министър-председателя Бойко Борисов в МВР се свиква националния оперативен щаб, създаден съгласно Стратегията за намаляване на риска от бедствия 2014-2020. Това съобщиха от правителствената информационна служба. Оперативният щаб ще координира действията на институциите предвид очакваните поройни дъждове и градушки.\r\nПремиерът нареди областните управители да бъдат по местата си и докладват във всеки един момент за ситуацията по региони. Министър-председателят разпореди също при утежняване на обстановката поради метеорологични условия, да бъде информиран незабавно за предприемане на допълнителни мерки.", "date": "2017-07-02", "title": "Министър-председателят Бойко Борисов свиква националния оперативен щаб за координиране на дейността на институциите предвид очакваното влошаване на времето"}
{"url": "http://www.focus-news.net/news/2017/07/02/2411182/georgi-parvanov-atakata-sreshtu-prezidenta-radev-e-izmislena-ne-izklyuchvam-hipotezata-nyakoy-da-misli-za-izbori-3-v-1-redovni-mestni-i-predsrochni-parlamentarni-i-prezidentski.html", "text": "Атаката срещу президента Радев е измислена. Това каза Георги Първанов, президент на Р България в периода 2002-2012 г., в предаването \"Комбина\" по Нова телевизия. \"Имах доброто очакване след този Консултативен съвет при президента, когато макар че нямаше големи политики, които да произведат, произведоха един консенсус. Мислех си, че така ще продължат дълго време. След това тръгна тази атака. Видях мимоходом от медиите и други - от Свищов, от парламента. За мен това е една атака, която е лишена от основания\", коментира Първанов. По думите му ген. Радев е отговорил достойно и професионално по темата за изтребителите. \"По мое време са се коментирали всички възможни сделки. И F16, и F-18, и \"Eurofighter\", говорили сме и за модернизацията и на МИГ-овете. Всичко това трябва да се сложи на масата, да реши съответната комисия от професионалисти и парламентът да затвори тази тема\", добави той. \r\nПърванов заяви, че президентът не подлежи на парламентарен контрол.\" Това е имитация, по-скоро някакъв морален импийчмънт и опит да се дискредитира президентът. Това е една твърде ранна атака. Остава президентът да отговори със серия от вето, наложено върху закони. На този етап това намирисва на зараждане на война между институциите\", каза още той. \"Рано е ГЕРБ да свалят президента, но аз не изключвам една хипотеза, че някой мисли рано или късно да се стигне до варианта 3 в 1 избори - местни избори, които ще си бъдат по реда, предсрочни парламентарни и предсрочни президентски избори и да се направи Големият шлем\", коментира Първанов. Той отбеляза, че един такъв конфликт между институциите, освен че е твърде подранил е и много опасен преди и по време на Българското председателство на съвета на ЕС.\r\nПо думите на Първанов хипотезата за избори 3 в 1 със сигурност няма да се случи преди края на нашето председателство на Съвета на ЕС т. е. не по-рано от провеждането на местните избори, които би трябвало да бъдат през 2019 г.", "date": "2017-07-02", "title": "Георги Първанов: Атаката срещу президента Радев е измислена, не изключвам хипотезата някой да мисли за избори 3 в 1 - редовни местни и предсрочни парламентарни и президентски"}
{"url": "http://www.focus-news.net/news/2017/07/02/2411166/radio-svobodna-evropa-makedoniya-george-ivanov-shte-se-sreshtne-s-matyu-nimits.html", "text": "Президентът на Македония Георге Иванов ще се срещне по-късно днес с посредника на ООН по въпроса за името на Македония Матю Нимиц, предаде македонската редакция на “Радио Свободна Европа“.\r\nНимиц е в Скопие по покана на македонското правителство, за да за да се разгледат възможностите за решаването на спора за името. Преди да пристигне в Скопие Нимиц в интервю заяви, че в Скопие има ново правителство с нови идеи по този въпрос. Той изрази надежда, че се завръща вниманието върху този много важен проблем. Пратеникът посочи, че този път не носи ново предложение за решаване на спора за името. Виктор Турмаков", "date": "2017-07-02", "title": "„Радио Свободна Европа“ (Македония): Георге Иванов ще се срещне с Матю Нимиц"}
{"url": "http://www.focus-news.net/news/2017/07/02/2411183/ria-novosti-v-harvatiya-patsient-e-zastrelyal-psihiatara-si-s-avtomat.html", "text": "Пациентът Серджан Смойвер е застрелял с автомат „Калашников“ психиатъра си Синиша Ракич на хърватския остров Раб. Жената на лекаря е успяла да се спаси, скачайки през прозореца, предаде РИА Новости, позовавайки се на местни медии.\r\nПациентът и лекарят са живеели в къща с няколко квартири в село Барбат на остров Раб в Адриатическо море. В около 11:00 българско време в неделя Смойвер, убива Ракич с автомата. Жената на лекаря се спасява, скачайки през прозореца на втори етаж. Стрелецът се е барикадирал и е посочил, че у него има бомба. \r\nМВР на страната съобщи за произшествието. „При пристигането на сътрудниците на полицията заподозреният е стрелял няколко пъти по тях с огнестрелно оръжие. Мястото на произшествието е отцепено, извикани са специални полицейски части“, пише в официално съобщение на министерството. Със стрелеца се водят преговори.  Виктор Турмаков", "date": "2017-07-02", "title": "РИА Новости: В Хърватия пациент е застрелял психиатъра си с автомат"}
{"url": "http://www.focus-news.net/news/2017/07/02/2411184/pazardzhik-natsionalna-konferentsiya-po-meditsinski-i-zdraven-turizam-shte-se-provede-vav-velingrad.html", "text": "Велинград ще бъде домакин на шестата Национална конференция по медицински и здравен туризъм, съобщи за Радио „Фокус“ – Пазарджик Бояна Кирилова от Община Велинград. Тя обясни, че форумът ще се проведе в периода от 5 до 7 юли. Водещата тема ще бъде“ „Профилактика и превенция на здравето”. \r\nЗа лектори и модераторите са поканени председателят на Комисията по здравеопазване към 44-то НС д-р Даниела Дариткова, зам.-председателят на управителния съвет на Българския лекарски съюз д-р Галинка Павлова, представители на министерствата на здравеопазването, на туризма , на околната среда и водите, на Агенцията по заетостта и на медицинските университети в страната.\r\nВаня НИКОЛОВА", "date": "2017-07-02", "title": "Пазарджик: Национална конференция по медицински и здравен туризъм ще се проведе във Велинград"}
{"url": "http://www.focus-news.net/news/2017/07/02/2411185/afp-donald-tramp-publikuva-video-v-koeto-nokautira-i-prebiva-sienen.html", "text": "Президентът на САЩ Доналд Тръмп поднови атаките си към медията СиЕнЕн, публикувайки на профила си в социалната мрежа „Туитър“ видеоклип, странен дори и по неговите стандарти“, в който се показва как той лично нокаутира и пребива професионален кечист, чието лице е заменено с логото на американския телевизионен канал, предаде  AFP.\r\nОригиналът на видеото е от преди 10 години, когато Тръмп е гост в „Първична сила“. В публикувания клип Тръмп, облечен с костюм, нокаутира друг мъж с костюм, седящ до него край ринга. След това президентът започва да налага поваления си противник, чието лице е заменено с логото на СиЕнЕн. В края на клипа се посочва, че каналът всъщност е „ЕфЕнЕн – Фалшива новинарска мрежа“. \r\n„Употребата ми на социалните медии не е президентска, а е съвременнопрезидентстска“, заяви Тръмп по-късно на профила си в „Туитър“.  Виктор Турмаков", "date": "2017-07-02", "title": "AFP: Доналд Тръмп публикува видео в което „нокаутира и пребива“ СиЕнЕн"}
{"url": "http://www.focus-news.net/news/2017/07/02/2411186/predstoyashti-sabitiya-v-stranata-za-3-yuli-agentsiya-fokus.html", "text": "***\r\nОт 09.00 часа екоорганизациите  „Грийнпийс\" и „За Земята“ организират събиране пред пред сградата на Министерството на околната среда и водите за отправяне на призив към министъра на околната среда и водите Нено Димов да предприеме незабавни и решителни мерки за спиране на замърсяването с т.нар. найлонови торибички.\r\n***\r\nОт 11.00 часа в Дома на Европа ще се проведе публична дискусия на тема „Бъдещето на Европа“. \r\n***\r\nОт 11.15 часа в БТА ще се проведе пресконференция  по повод  Тържествен концерт \r\n180 години от рождението на Апостола, който ще се проведе на 17 юли в  парка на Военната академия \"Г.С. Раковски\". В пресконференцията ще вземат участие д-р Тодор Чобанов - зам.-кмет на Столичната община; ген.-майор Груди Ангелов - началник на Военната академия „Г. С. Раковски“, акад. Пламен Карталов - директор на Софийската опера и балет, Васил Василев - председател на Общобългарския комитет \"Васил Левски\" и др.\r\n***\r\nОт 18.00 часа в галерия „Академия“ ще бъде открита изложба скулптура и рисунки на Димитар Илийев.\r\n***\r\nОт 18.30 часа в ателие-книжарница „Къща за птици” ще се състои Вечер в памет отец проф. Павел Стефанов.\r\n***\r\nОт 19.00 часа в зала „Пеша Николова“ на Центъра за култура и дебат „Червената къща” ще се проведе дискусия на тема „Мишел Фуко: нови проблематизации“.\r\n***\r\nОт 21.30 часа Народният театър „Иван Вазов” ще закрие сезон 2016-2017 със събитие на открито – „ТЕАТЪР ПРЕД ТЕАТЪРА”.\r\n***\r\nОт 11.00 часа народните представители от ГЕРБ Дилян Димитров и Ирена Димова организират приемна за граждани в офиса на партията на ул. „Кирил и Методий“ № 7.\r\n***\r\nОт 10.00 часа в експоцентър „Флора“ ще бъде открита изложба на над 200 пеперуди.\r\n***\r\nОт 13.30 часа в Заседателната зала на Община Бургас, зам.-кметът Йорданка Ананиева и Александър Текелиев - директор на Държавна опера Бургас, ще дадат подробна информация за тазгодишните Бургаски музикални празници.\r\n***\r\nОт 13.30 часа народният представител от „БСП за България“ Иван Иванов ще приема граждани в централата на ГС на БСП - Варна - ул. „Македония” №33.  От 14.30 часа на същото място започва приемната на  народния представител проф.  Анелия Клисарова.\r\n***\r\nОт 14.00 до 16.00 часа народният представител от ПП ГЕРБ – Варна Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.00 часа в центъра на Велинград започват Пленер „Велинград в багри и ноти“, с който продължават Празниците на културата.\r\n***\r\nОт 10.00 часа в Заседателната зала на Община Враца кметът Калин Каменов ще даде пресконференция. \r\n***\r\nОт 10.00 часа народният представител от ГЕРБ Алтимир Адамов организира приемна за жителите на община Главиница, която ще се проведе в офиса на партията на ул. „Витоша 43“.\r\n***\r\nОт 11.00 часа ще се проведе церемонията по „Първа копка“ на реконструкцията и модернизацията на на парк „Детски кът”.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведат спортни и занимателни игри, прожекции на филми, посещение на басейн,  част от инициативата Еко лято 2017.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 10.00 часа  на стадион „Локомотив” ще бъде поставено началото на лятната футболна академия „Милан Джуниър Камп Дряново“.\r\n***\r\nОт 11.00 часа в регионалния пресклуб на БТА ще се проведе пресконференция на заместник - председателя на Народното събрание  и депутат от \"БСП за България\" Валери Жаблянов.\r\n*** \r\nОкръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново. \r\n***\r\nОт 08.00 часа пред командния противограден пункт в село Поповица ще протестират служители на полигоните за борба с градушките от селата Поповица. Гелеменово и Голям чардак.\r\n***\r\nОт 09.00 часа, във 2 зала, състав на Пловдивския окръжен съд ще заседава по дело срещу подсъдимия Емил Д., на когото е повдигнато обвинение за опит за убийство.\r\n***\r\nОт 09.30 часа в Пловдивския районен съд ще се гледа делото срещу трима шофьори на автобуси на „Хеброс бус“, обвинени в присвояване на суми от продажби на билети чрез манипулиране на фискалните устройства.\r\n***\r\nОт 10.00 часа в щаба на 68-ма бригада \"Специални сили\" - Пловдив, на пл. \"Съединение\" № 1, ще се състои пресконференция на командира на бригадата бригаден генерал Явор Матеев във връзка с предстоящото честване на Празника на гарнизон Пловдив - 4 юли.\r\n***\r\nОт 10.30 часа край финалната кула на Гребния канал олимпийски шампиони, легендарни спортисти и ръководители ще представят символа на предстоящото световно първенство по гребане от 19 до 23 юли в Пловдив. \r\n***\r\nВ 11.30 часа в Малка конферентна зала на Дома на културата „Борис Христов“ ще се проведе пресконференция във връзка с предстоящата инициатива „Безплатно 3D кино на открито – Пловдив“.\r\n***\r\nОт 14.30 часа, във 2 зала, състав на Пловдивския окръжен съд ще заседава по дело срещу подсъдимия Асен Г., на когото е повдигнато за причиняване на смъртта на пешеходец и бягство от местопроизшествието.\r\n***\r\nОт 18.00 часа в Градска художествена галерия – Пловдив ще бъде открита изложба с дипломните проекти на студентите от специалността „Графичен дизайн и фотография” в катедра „Приложни изкуства” на Академията за музикално, танцово и изобразително изкуство.\r\n***\r\nОт 10.00 часа в Конферентна зала 2 на Канев център ще се проведе встъпителна пресконференция по проект „Интегрирани интервенции за заетост в трансграничния регион Гюргево – Русе“.\r\n***\r\nОт 11.00 часа в хотел „Аква Варвара“ ще се проведе пресконференция на представители на бизнеса на тема „По-справедливо използване на водата в община Септември“.\r\n***\r\nОт 10.30 часа в Регионална библиотека „Николай Вранчев” ще бъде открита богата тематична изложба по повод 180 години от рождението на Васил Левски.\r\n***\r\nОт 12.00 часа в читалището в село Арда народният представител от БСП  Дора Янкова и общинските съветници на БСП – Смолян ще се срещнат с жители на селото.\r\n***\r\nОт 13.30 часа на Стрелбището на ОДМВР- Смолян ще се проведе открит турнир по стрелба с пистолет.\r\n***\r\nОт 14.00 часа в пенсионерския клуб на село Могилица народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 16.00 часа в Информационния център в село Смилян народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 17.00 часа народните представители от ПП ГЕРБ д-р Даниела Дариткова и д-р Красимир Събев ще проведат приемен ден в офиса на партията на бул. „България“ 14. \r\n***\r\nОт 18.00 часа в къща музей „Иван Вазов“ с моноспектакъл ще бъдат открити Вазовите празници в града. \r\n***\r\nОт 13.00 до 15.00 часа народният представител от ПП ГЕРБ д-р Венка Стоянова ще проведе приемен ден в офиса на партията, който се намира на ул. „Преслав“ 7.", "date": "2017-07-02", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2017/07/02/2411187/georgi-parvanov-abv-balgariya-shte-bade-silna-kogato-ima-amerikanski-bazi-i-ruski-energiyni-proekti.html", "text": "Нищо по-естествено от това кръглата годишнина от Освобождението на България, което става с решаващата помощ на руската армия, да стане в присъствието и с участието на руския президент. Това каза Георги Първанов, президент на Р България в периода 2002-2012 г., в предаването \"Комбина\" по Нова телевизия, във връзка с отправената покана от президента Румен Радев към държавния глава на Русия Владимир Путин да присъства в България на отбелязването на 140-та годишнина от Освобождението на страната ни. „Това сме го правили 2003, 2008 година, небето не е паднало. Напротив, по-скоро бяха дадени шансове на различни проекти“, обясни Георги Първанов. „Путин реализира първата визита при президента Макрон, новоизбраният френски президент и от това никой не направи драма“, допълни още той. Според Първанов темата е важна и с оглед предстоящото председателство на България на Съвета на Европейския съюз. „България би трябвало да има няколко теми, независимо дали ще бъдат формално заковани в тройката, в този формален вариант. Това ще бъдат Западните Балкани, за което вече се говори. Това трябва да бъде и източната политика в широкия смисъл на думата – по отношение на Русия, Азербайджан, ако щете дори до Казахстан. Това трябва да бъде дори и енергийната политика и сигурност на Европа“, аргументира се Първанов. „Моята теза е, че България ще бъде силна, когато има американски бази и руски енергийни проекти. В това е майсторлъка – да можеш да играеш със силните силно, а не да се свиваш и да чакаш да ти поднесат нещо на тепсията“, подчерта Първанов.", "date": "2017-07-02", "title": "Георги Първанов, АБВ: България ще бъде силна, когато има американски бази и руски енергийни проекти"}
{"url": "http://www.focus-news.net/news/2017/07/02/2411167/pazardzhik-6150-e-izbiratelnata-aktivnost-na-chastichnite-mestni-izbori-v-septemvriyskoto-selo-boshulya-kam-1700-chasa.html", "text": "61,50% е избирателната активност към 17.00 часа на частичните местни избори в септемврийското село Бошуля. Това съобщиха за Агенция „Фокус“ от ОИК – Септември. До момента са гласували 444 избиратели от 722 имащи право на глас. На територията на селото е разкрита една Секционна избирателна комисия. Двама са кандидатите за кметския пост в село Бошуля, община Септември, област Пазарджик. Христина Венчева е издигната от ПП ГЕРБ, а досегашния кмет Любен Христосков, който подаде оставка през месец март, отново е кандидат за кмет, издигнат от БСП. До провеждане на частични местни избори в село Бошуля се стигна, след като кметът на селото Любен Христосков подаде молба за напускане на поста през март 2017 година, тъй като с решение на ВАС бе възстановен на работа в системата на МВР. \r\nДеница КИТАНОВА", "date": "2017-07-02", "title": "Пазарджик: 61,50%  е избирателната активност на частичните местни избори в септемврийското село Бошуля към 17.00 часа"}
{"url": "http://www.focus-news.net/news/2017/07/02/2411179/v-zasedanieto-na-shtaba-za-zashtita-pri-bedstviya-shte-uchastvat-ministarat-na-vatreshnite-raboti-predstaviteli-na-mzhg-mo-mrrb-mosv-i-direktorat-na-nimh.html", "text": "По разпореждане на министър-председателя в Министерството на вътрешните работи  се събира заседание на щаба за защита при бедствия във връзка с прогнозите за очаквани градушки и наводнения. Това съобщиха от пресцентъра на МВР. Ще участват министърът на вътрешните работи Валентин Радев, представители на Министерството на земеделието, храните и горите, Министерството на отбраната,  Министерството на регионалното развитие и благоустройството, Министерството на околната среда и водите и проф. Брънзов, директор на Националния институт по метеорология и хидрология (НИМХ) към Българската академия на науките (БАН). Задачата на щаба е да направи оценка на ситуацията и да разпореди  превантивни мерки на Единната спасителна система, областните управители и местните власти. \r\nОчаква се между 18.30 и 19.00 часа да се проведе брифинг в Министерството на вътрешните работи.", "date": "2017-07-02", "title": "В заседанието на щаба за защита при бедствия ще участват министърът на вътрешните работи, представители  на МЗХГ, МО,  МРРБ, МОСВ и директорът на НИМХ"}
{"url": "http://www.focus-news.net/news/2017/07/02/2411188/ahlulbayt-islyamska-darzhava-e-otvela-otvlechenite-ot-neya-yazidi-ot-mosul-v-siriya.html", "text": "Терористите от „Ислямска държава“ са преместили отвлечените от тях язиди от Мосул във все още държаните от тях части на Сирия, предаде  AhlulBayt.\r\nХюсеин Кайди, директор на Агенцията за отвлечените язиди към правителството на кюрдската автономия в Ирак заяви, че се е очаквало стотици отвлечени представители на етноса да бъдат открити и освободени от робството на „Ислямска държава“ по време на битката за Мосул, но те не са открити. Кайди заяви, че вярва, че повечето отвлечени са били преместени в Сирия преди пълното обграждане на града. \r\nПо време на завладяването на град Синджар терористите от „Ислямска държава“ избиха хиляди мъже язиди и отвлякоха повече от 6000 жени, деца и старци. Според данните на Кюрдското регионално правителство повече от 3000 от тях все още не са спасени, докато освободените и до днес страдат от физически и психически травми.  Виктор Турмаков", "date": "2017-07-02", "title": "AhlulBayt: „Ислямска държава“ е отвела отвлечените от нея язиди от Мосул в Сирия"}
{"url": "http://www.focus-news.net/news/2017/07/02/2411171/nad-200-signala-sa-postapili-v-tsentara-za-speshna-meditsinska-pomosht-sofiya-ot-sutrinta-20-sa-za-kolabirali-hora-po-ulitsite.html", "text": "Над 200 сигнала са постъпили в Центъра за спешна медицинска помощ – София от 8 часа сутринта към този час. Повечето сигнали са свързани със сърдечно-съдови оплаквания от пациентите, във връзка с горещото време. Това съобщиха за Агенция „Фокус“ от  Центъра за спешна медицинска помощ – София. Над 20 са сигналите за колабирали хора по улиците. Повече от 12 са случаите на алкохолно опиянение, уточниха от Центъра.", "date": "2017-07-02", "title": "Над 200 сигнала са постъпили в Центъра за спешна медицинска помощ – София от сутринта, 20 са за колабирали хора по улиците"}
{"url": "http://www.focus-news.net/news/2017/07/02/2411191/tehran-times-iran-privetstva-osvobozhdavaneto-na-mosul.html", "text": "Президентът на Иран Хасан Роухани изпрати писма до иракския си колега Фуад Масум,  до министър-председателя Хайдер Абади и до водещия иракски шиитски духовник аятолах Али ал Систани, за да ги поздрави за освобождаването на Мосул от „Ислямска държава“, изразявайки пълно щастие от факта, пише   Tehran Times.\r\n„Позитивните и развиващите сигурността събития в Ирак и победата в борбата срещу тероризма и екстремизма са в резултат от постоянните усилия на народа и на военните сили на Ирак, както и на помощта на съседните държави при разбиването на „Ислямска държава“ и на нейните последователи“, пише в посланието на Роухани.  „Ясно е, че ще успеем да върнем сигурността и мира в Близкия изток и ще спасим невинните мюсюлмани от кошмара на войната и кланетата, ако продължим да се борим от все сили с терористите“, добави той. \r\nМеждувременно и прессекретарят на иранското МВнР Бахрам Касеми поздрави за победата над ислямистите в Мосул. Той призова общите усилия по изкореняването на терористичната идеология да продължат.  Виктор Турмаков", "date": "2017-07-02", "title": "Tehran Times: Иран приветства освобождаването на Мосул"}
{"url": "http://www.focus-news.net/news/2017/07/02/2411189/komisar-toshko-barzilov-pbzn-lokaliziran-e-pozharat-na-smetishteto-na-ihtiman.html", "text": "Пожарът на сметището на Ихтиман е локализиран. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „Вече пожарът е в рамките на сметището. Екипите ни продължават да работят. Няма как напълно да бъде потушен, тъй като гори в дълбочина, не само в повърхностния слой. Затова е необходим по-голям период от време за потушаването на един пожар. Надявам се колегите да се справят, но работата им може да продължи и 2-3 дни, тъй като огънят се засипва със земя, изолира се, полива се с вода“, обясни комисар Бързилов. Той уточни, че поради тази причина, има много технологично време за погасяването на този пожар. На мястото има екип от пожарната, водоноска, осигурена от Община Ихтиман и два булдозера. „На този етап не са необходими други екипи, смятам, че ще се справят тези, които са там в момента“, каза още комисар Тошко Бързилов.\r\nЛюба АЛЕКСИЕВА", "date": "2017-07-02", "title": "Комисар Тошко Бързилов, ПБЗН: Локализиран е пожарът на сметището на Ихтиман"}
{"url": "http://www.focus-news.net/news/2017/07/02/2411190/aktsenti-v-sutreshniya-blok-dobro-utro-balgariya-na-radio-fokus.html", "text": "Защо въпреки предупрежденията жегата взе 5 жертви у нас, а стотици потърсиха помощ в спешните центрове в страната? Пренебрегват ли се указанията на лекарите и институциите и колко пациенти преминаха през болница „Пирогов“ в последните дни ще ни каже д-р Иван Мартинов, завеждащ Отделението по инвазивна кардиология в болницата. \r\nРисковете при плуване в неохраняеми водни обекти и правилата на плажа ще си припомним с директора на Водноспасителната служба към БЧК Антон Налбантов.  \r\nВодеща тема в сутрешния блок ще бъде Асеновград. Как премина поредният протест и имаше ли опити за провокация? Докога ще продължи недоволството на жителите на града и остава ли засиленото полицейско присъствие – очаквайте в минутите след 08.00 часа. \r\nКакви са последиците от последното свлачище в Пещера и приключиха ли дейностите по укрепване на пътя Пещера – летовище „Свети Константин”, ще попитаме кмета Николай Зайчев. \r\nВ минутите след 09.00 часа ще проверим как Сопот ще отбележи 167 години от рождението на Патриарха на българската литература Иван Вазов, а колегите от Благоевград ще ни разкажат повече за детската работилница „Чета, рисувам и се забавлявам“ в Регионалната библиотека „Димитър Талев“.\r\nТези и други теми предстоят в сутрешния блок „Добро утро, България“ на Радио „Фокус“. Новини на всеки 30 минути, актуална информация за трафика и много приятна музика ви очакват във времето от 06.00 до 10.00 часа. Водещ е Албена Иванова.", "date": "2017-07-02", "title": "Акценти в сутрешния блок „ Добро утро, България“ на Радио „Фокус“"}
{"url": "http://www.focus-news.net/news/2017/07/02/2411192/smolyan-populyarniyat-aktyor-marian-bachev-i-negovite-mladi-talanti-shte-predstavyat-v-rdt-nikolay-haytov-postanovkite-krushata-ragatsa-i-filmirana-provintsiya-na-4-yuli.html", "text": "Популярният актьор Мариан Бачев и ръководената от него и съпругата му Милена Видер Театрална работилница „Мариан Бачев и Аркадия Фюжън Арт” гостуват на Смолян. Това съобщиха от пресцентъра на Община Смолян. Във вторник, 4 юли, младите актьори ще представят в РДТ „Николай Хайтов” от 17.30 два спектакъла – „Крушата Рагаца” по Станислав Стратиев и „Филмирана провинция”, драматизация по разкази на Чудомир.  \r\nНа въпроса защо е избрал Смолян за своя проект, Бачев отговори: \r\n„Играл съм на сцената на РДТ „Николай Хайтов“ много пъти. Първото ми участие тук е през 2002 г. , когато беше представена постановката на младия тогава режисьор Деян Пройковски (понастоящем директор на Македонския народен театър в Скопие) „Лазарица” от Йордан Радичков по проекта„Балканите четат Радичков” на Фондация „Сцена Балкани”. Автор и художествен ръководител на проекта беше покойният вече  проф. Крикор Азарян.  След това като гост-актьор съм участвал в много постановки. През 2007 завърших  магистърската си програма в НАТФИЗ „Мениджмънт в сценичните изкуства“ и бях две години PR на РДТ „Николай Хайтов”. Оттогава съм влюбен в Родопите и тук винаги се чувствам като у дома си.  Преди години се кръстих в храм „Св.Висарион Смоленски”.\r\nНезависимо, че от 2007 г. е  в „Шоуто на Слави”, работата му като театрален актьор не спира. От  2015 г. е и  театрален педагог. С жена му Милена Видер  създават   Театрална работилница „Мариан Бачев и Аркадия Фюжън Арт”. В нея има 44 деца от 7 до 17 години, разделени в три групи. В момента в Смолян е  групата от 12 до 17 години.  „Седмица ще изкараме в Смолян с любезното съдействие на кмета Николай Мелемов, гостоприемството на Конака в кв.Райково и Родопския драматичен театър. Тук ние ще осъществим финален етап, с който ще закрием този сезон. Реших да доведа младите артисти от София в истински театър, където, за моя огромна радост, всички ни посрещнаха радушно. Благодаря и на моя колега Адриан  Петров, който ми помогна много. Участието ни на театрална сцена ще бъде тест за нас, защото през август ще се представим на първото ни международно турне в Битоля /Македония/ на Детския Международен Театрален Фестивал „Битолино“ 2017.\r\nКаня прекрасната смолянска публика да посети двата спектакъла на нашите деца – вярваме, че искрено ще се забавляват”, каза още Мариан Бачев.", "date": "2017-07-02", "title": "Смолян: Популярният актьор Мариан Бачев и неговите млади таланти ще представят в РДТ „Николай Хайтов” постановките „Крушата Рагаца”  и „Филмирана провинция” на 4 юли"}
{"url": "http://www.focus-news.net/news/2017/07/02/2411193/london-eveniung-standard-pozhar-e-izbuhnal-v-nedostroen-zhilishten-blok-v-iztochen-london.html", "text": "Огромен пожар е избухнал в недостроен жилищен комплекс в Източен Лондон. Около 80 пожарникаря гасят пламъците в комплекса „Бау Уорф“ (Bow Wharf), където един апартамент ще струва повече от един милион лири, предаде  London Eveniung Standard.\r\nНай-малко три четвърти от покрива на сградата е разрушен от огъня. Свидетели сочат, че огънят е тръгнал от поставен на покрива слънчев панел. Околностите на сградата са евакуирани, а районът е отцепен. \r\nПричините за пожара се разследват.  Виктор Турмаков", "date": "2017-07-02", "title": "London Eveniung Standard: Пожар е избухнал в недостроен жилищен блок в Източен Лондон"}
{"url": "http://www.focus-news.net/news/2017/07/02/2411196/koloezdene-marsel-kitel-specheli-vtoriya-etap-ot-tur-dyo-frans.html", "text": "Германецът Марсел Кител спечели втори етап от „Тур дьо Франс“.  Той преодоля дистанцията от 203 км. за 4 часа, 37 минути и 6 секунди. \r\nВторо място зае французинът Арно Демар, а на трето Андре Грайпел от Германия.  Виктор Турмаков", "date": "2017-07-02", "title": "Колоездене: Марсел Кител спечели втория етап от „Тур дьо Франс“"}
{"url": "http://www.focus-news.net/news/2017/07/02/2411197/gl-komisar-nikolay-nikolov-gd-pbzn-okolo-208-sa-izlizaniyata-na-nashite-sluzhbi-ot-nachaloto-na-denya-vav-vcherashniya-den-sa-izgoreli-okolo-7-hil-dekara-zhitni-masivi.html", "text": "За деня обстановката е сравнително спокойна. Около 208 са излизанията до момента на нашите служби. Това каза пред журналисти главен комисар Николай Николов, директор на Главна дирекция „Пожарна безопасност и защита на населението“ във връзка с пожарите в страната, предаде репортер на Агенция „Фокус“. Той поясни, че вчера обстановката е била по-тежкоа тъй като са изгорели около 7 хил. декара житни масив. Гл. комисар Николов отбеляза като единствен по-сериозен пожар днес този в Ихтиман, но добави, че ситуацията там се овладява. „Проблемът тръгва от прословутото сметище, което трети ден продължава да гори“, допълни той. \r\nДеница КИТАНОВА", "date": "2017-07-02", "title": "Гл. комисар Николай Николов, ГД ПБЗН: Около 208 са излизанията на нашите служби от началото на деня, във вчерашния ден са изгорели около 7 хил. декара житни масиви"}
{"url": "http://www.focus-news.net/news/2017/07/02/2411198/veliko-tarnovo-prouchvaniyata-na-selishtnata-mogila-kray-s-hotnitsa-za-godinata-zapochvat-na-3-yuli.html", "text": "Проучванията на Селищната могила край село Хотница, община Велико Търново, за настоящата година започват на 3-ти юли. Това съобщи за Радио „Фокус“ – Велико Търново ръководителят на разкопките в региона - археологът Александър Чохаджиев. Екипът, който работи в района, е съставен предимно от студенти от Великотърновски университет, които карат летния си стаж. Край Хотница се проучват основно  дървените останки от жилища, които са едни от най-добре запазените в тази част на Европа. \r\n„Идеята е през тази година да завършим жилището, което проучваме вече от две години. То е с две помещения, едната му стена е много дебела. Другата ни задача е да изследваме самия край на могилата и укрепителната дървена стена, която е била разположена около самата могила и е служила за защита от външния свят“, каза още археологът. Разкопките ще продължат 20 дни, защото финансирането не стига за по-дълъг период.\r\nСелищната могила в Хотница се е образувала като населението е живяло на едно и също място през цялата Каменна епоха. Постепенно са се натрупвали културни пластове и всяко следващо село се е издигало върху руините на предхождащото го. \r\nЛуиза ТРАНЧЕВА", "date": "2017-07-02", "title": "Велико Търново: Проучванията на Селищната могила край с. Хотница за годината започват на 3 юли"}
{"url": "http://www.focus-news.net/news/2017/07/02/2411200/ria-novosti-pri-teroristichen-akt-v-bezhanski-lager-v-irak-sa-zaginali-nay-malko-shestima-dushi.html", "text": "Най-малко шестима души са загинали при взрив на терорист-камикадзе в бежански лагер в централната част на Ирак. Още 10 са ранени, предаде РИА Новости.\r\nВзривът е прогърмял в лагер западно от град Рамади в провинцията Анбар. \r\nРамади бе освободен от „Ислямска държава“ в края на 2015 г.  Виктор Турмаков", "date": "2017-07-02", "title": "РИА Новости: При терористичен акт в бежански лагер в Ирак са загинали най-малко шестима души"}
{"url": "http://www.focus-news.net/news/2017/07/02/2411194/nimh-prez-sledvashtoto-denonoshtie-na-mnogo-mesta-shte-ima-intenzivni-valezhi-pridruzheni-sas-silni-gramotevichni-buri-i-gradushki.html", "text": "През следващото денонощие през страната, от запад на изток, ще премине студен атмосферен фронт. Това съобщи за Агенция \"Фокус\" Мартина Цветанова, дежурен синоптик в Националния институт (НИМХ) към Българската академия на науките (БАН). Ще се развива мощна купесто-дъждовна облачност и на много места ще има интензивни валежи, придружени със силни гръмотевични бури и градушки. Значителни количества ще има в Северозападна и Централна България, привечер и в Източна. Ще духа умерен, временно силен северозападен вятър, с който ще нахлува хладен въздух. В източните райони вятърът все още ще е от североизток, но привечер и там ще се ориентира от северозапад. Температурите ще се понижат значително и максималните ще са предимно между 19° и 24°, по-високи ще останат в Източна България и в местата с повече слънчеви часове. През нощта срещу вторник валежите ще продължат главно в централните и източните райони от страната.\r\nПреди обяд над Черноморието ще бъде предимно слънчево. След пладне се развива купесто-дъждовна облачност. Привечер ще има валежи от дъжд, временно интензивни и придружени с гръмотевици. В отделни райони количествата на валежа ще са значителни. Възможни са и градушки. Ще духа умерен временно силен вятър от североизток, който по-късно ще се ориентира от северозапад. Максимални температури на въздуха: 26°-27°.  Температурата на морската вода е 25°-27°, северно от нос Калиакра – 16°-18°. Вълнението на морето ще е около 3 бала.\r\nНад планините ще се развива мощна купеста и купесто-дъждовна облачност и на много места ще има интензивни валежи, придружени със силни гръмотевични бури и градушки. В отделни райони количествата на валежа ще са значителни. Ще духа силен, временно бурен северозападен вятър, само по най-високите върхове преди обяд ще е южен. Температурите значително ще се понижат и максималната на височина 1200 метра ще е около  16°, на 2000 метра – около 11°.\r\nАтмосферното налягане е по-ниско от средното за юли, вечерта ще започне да се повишава.\r\nВъв вторник ще има променлива облачност, все още - и валежи, но на по-малко места и по-слаби. Вятърът ще е умерен, от северозапад. През следващите дни времето ще е предимно слънчево, с развитие на купеста облачност след обяд, но вероятността за валежи е малка. Още в сряда вятърът чувствително ще отслабне. Бавно ще се затопля и в четвъртък максималните температури ще са между 27° и 32°.", "date": "2017-07-02", "title": "НИМХ: През следващото денонощие на много места ще има интензивни валежи, придружени със силни гръмотевични бури и градушки"}
{"url": "http://www.focus-news.net/news/2017/07/02/2411204/reuters-kralyat-na-sauditska-arabiya-naredi-na-zhurnalistite-da-namalyat-hvalbite-kam-nego.html", "text": "Кралят на Саудитска Арабия Салман бин Абдулазиз нареди отстраняването от длъжност на твърде ентусиазиран журналист, приравнил го в една от статиите си с Аллах, предаде  Reuters.\r\nМедиите в Саудитска Арабия често описват краля на страната с най-ласкави термини, но сравнението на журналиста Рамадан ал Анци, че Салман е „всесдържащ“ и „стриктен в наказанията“ – термини, с които в корана описват Аллах, явно е  отишло твърде далеч. В страната се смята, че думите, с които Аллах е описван в свещеното писание за мюсюлманите, не са приемливи за смъртни, били те и кралят на Саудитска Арабия. \r\n„Фразите и почитта, които авторът е отдал на личността на пазителя на двете свещени джамии не са приемливи“, сочи вестникът, на който Ал Анци е вече бивш служител.  Виктор Турмаков", "date": "2017-07-02", "title": "Reuters: Кралят на Саудитска Арабия нареди на журналистите да намалят хвалбите към него"}
{"url": "http://www.focus-news.net/news/2017/07/02/2411195/ministar-valentin-radev-svarzahme-se-s-vsichki-oblastni-upraviteli-i-vzehme-prevantivni-merki-zaradi-ochakvanite-dazhdove.html", "text": "Свързахме се с всички областни управители и взехме превантивни мерки заради очакваните дъждове. Това каза пред журналисти министърът на вътрешните работи Валентин Радев след провелия се Национален оперативен щаб заради градушките, предаде репортер на Агенция „Фокус“. Той изрази надежда този път да няма изненади. Министър Радев обясни, че линията на дъжда обхваща Видин, Монтана, Враца и Плевен. „Вече вали там, на места по-засилено. Проверили сме всички системи, язовири, министрите докладваха. Държим връзка, всички са на телефоните“, коментира той. Министър Радев заяви, че са се свързали и с Агенцията за борба с градушките. Той подчерта, че от агенцията имат готовност и са пуснали няколко ракети. „Опитваме се да не се случи, това което се е случвало преди“, каза Радев. Той обърна внимание, че инициативата за Националния оперативен щаб по-рано е била на премиера Бойко Борисов. Министър Радев поясни, че няма опасност от вдигане на нивата на реките вследствие на дъждовете. По думите му те са средно източени заради поливането. \r\nДеница КИТАНОВА", "date": "2017-07-02", "title": "Министър Валентин Радев: Свързахме се с всички областни управители и взехме превантивни мерки заради очакваните дъждове"}
{"url": "http://www.focus-news.net/news/2017/07/02/2411202/regionalna-biblioteka-dimitar-talev-v-blagoevgrad-shte-otbelezhi-s-tarzhestven-retsital-180-godini-ot-rozhdenieto-na-vasil-levski.html", "text": "Регионална библиотека „Димитър Талев“ в Благоевград ще отбележи с тържествен рецитал на 18 юли 180 години от рождението на Васил Левски. Това каза за Радио „Фокус“-Пирин Райка Христова, директор на културната институция. Рециталът ще се проведе под надслов „Аз съм Левски“ . „Ученици ще разкажат за живота на Апостола, ще рецитират посветени на Дякона стихотворения, ще прочетат негови мисли и ще видят филма  „Живот и дело“, каза още Христова.  \r\nТя посочи също, че на 13 юли отдел „Изкуство“ към библиотеката организира творческа среща, озаглавена „Лято, слънце и море“. „С нея се цели да се съберат различни поколения читатели на отдела. Това са ученици и студенти, които имат отношение към изобразителното изкуство. Искаме в рисунките те да претворят своите изживявания през най-обичания сезон, като всички рисунки от Детски отдел и книги ще ги изложим във фоайето на библиотеката“, каза още Христова.\r\nЛора КАЛЧЕВА", "date": "2017-07-02", "title": "Регионална библиотека „Димитър Талев“ в Благоевград ще отбележи с тържествен рецитал 180 години от рождението на Васил Левски"}
{"url": "http://www.focus-news.net/news/2017/07/02/2411199/gl-komisar-nikolay-nikolov-gd-pbzn-oblastnite-upraviteli-tryabva-da-ustanovyat-nablyudateli-po-kritichnite-uchastatsi-na-rekite-za-da-mozhe-ako-ima-problem-da-se-hvane-otrano.html", "text": "Областните управители трябва да установят наблюдатели по критичните участъци на реките, за да може проблемът да се хване отрано. Това каза пред журналисти главен комисар Николай Николов, директор на Главна дирекция „Пожарна безопасност и защита на населението“ след провелия се Щаб за защита при бедствия, предаде репортер на Агенция „Фокус“. „По закон Кризисният щаб се събира при настъпило бедствие. В случая ситуацията е прогнозирана евентуално тежка, поради което тя е с превантивни мерки. Идеята беше министърът да въведе Националния план в частта защита при наводнения, да прозвъни всички областни управители, да им заостри вниманието за техните планове, за предприетите мерки“, допълни гл. комисар Николов. \r\nДеница КИТАНОВА", "date": "2017-07-02", "title": "Гл. комисар Николай Николов, ГД ПБЗН: Областните управители трябва да установят наблюдатели по критичните участъци на реките, за да може ако има проблем, да се хване отрано"}
{"url": "http://www.focus-news.net/news/2017/07/02/2411206/tv-21-makedoniya-sloveniya-shte-izprati-spetsialna-nota-do-harvatiya-da-prilozhi-reshenieto-na-sada-v-haga-za-granitsata.html", "text": "Следващата седмица Словения ще връчи на Хърватия специална нота във връзка с  прилагането на арбитражното решение на Постоянния арбитражен съд в Хага за границата между двете държави, което Хърватия обяви, че няма да спази, предаде македонската медия  \"ТВ 21\".\r\n„Правителството ще назначи и специална група, която ще координира прилагането на решението на Арбитражния съд“, съобщи словенският министър-председател Миро Церар в разговор с кметовете на пограничните общини с Хърватия. \r\nХърватия през 2015 г. едностранно се отказа от арбитража, след като бе установено, че словенски представители са лобирали пред съдиите да вземат решение в тяхна полза. Оттогава Загреб настоява нов формат за преговори със Словения за граничния спор.\r\nПостоянният арбитражен съд в Хага на 29 юни установи, че три четвърти от спорния Пирански залив принадлежат на Словения, която със специален закон получи и коридор през хърватските териториални води към международни води.\r\nЗагреб отказва да се съобрази с решението на съда да позволи на съседката си достъп до международни води. Виктор Турмаков", "date": "2017-07-02", "title": "\"ТВ 21\" (Македония): Словения ще изпрати специална нота до Хърватия да приложи решението на съда в Хага за границата"}
{"url": "http://www.focus-news.net/news/2017/07/02/2411208/ria-novosti-srabskiyat-prezident-zayavi-che-razchita-na-ruska-pomosht-pri-stroitelstvoto-na-priemasht-gazoprovod-zapochvasht-ot-granitsata-s-balgariya.html", "text": "Сръбският президент Александър Вучич заяви по време на интервю пред руската агенция  РИА Новости,  че Русия може да окаже помощ на Сърбия при строителството на нов транзитен газопровод от границата с България, който да позволи на Белград да заработи от 100 до 150 млн. евро годишно.\r\n„На границата с България трябва да построим приемащ газопровод - сами или с руска помощ. По този начин на границата ще получаваме 9,8 млрд. кубични метра газ. От нас ще преминат разклонения към Република Сръбска, Босна и Херцеговина, Прищина и Хърватия. Ще получаваме транзитна такса“, заяви Вучич. Според него този план може да бъде реализиран в случай на успешно строителство на газов хъб в България. \r\n„Когато те (българите) създадат този възел някъде на пътя към Варна, газът ще потече към София, а от там към Сърбия“, поясни сръбският президент. Според него „с новия проект Сърбия би могла да печели от 100 до 150 млн. евро годишно“.  Виктор Турмаков", "date": "2017-07-02", "title": "РИА Новости: Сръбският президент заяви, че разчита на руска помощ при строителството на приемащ газопровод , започващ от границата с България"}
{"url": "http://www.focus-news.net/news/2017/07/02/2411210/haskovo-izgoreli-sa-200-metra-predimno-suhi-trevi-i-neprigodni-ploshti-ot-zhiten-blok-kray-selo-dositeevo-nyama-opasnost-ot-razrastvane-na-pozhara-na-myasto-ostavat-2-dezhurni-ekipa-ognebortsi.html", "text": "Към този час на деня обстановката в област Хасково е спокойна. През целия ден е останало горещо, а максималните температури на места в региона са надвишили 37 градуса. Край село Доситеево, община Харманли са изгорели 200 метра предимно сухи треви и непригодни площи от житен блок с обща площ 2 000 декара. Това съобщиха от пресцентъра на Областна администрация Хасково. На място са работили 4 противопожарни екипа, в ранния след обед пожарът е овладян, няма опасност от разрастването му, но на място остават да дежурят два от екипите с огнеборци. \r\nОбластният управител на Хасково Станислав Дечев е в контакт с всички служби, отговарящи за защита на населението от бедствия. Прогнозата на Националния институт по метеорология и хидрология за утре предвижда интензивни валежи, градушки и гръмотевични бури над областта.", "date": "2017-07-02", "title": "Хасково: Изгорели са 200 метра предимно сухи треви и непригодни площи от житен блок край село Доситеево, няма опасност от разрастване на пожара, на място остават 2 дежурни екипа огнеборци"}
{"url": "http://www.focus-news.net/news/2017/07/02/2411211/futbol-sauthemptan-potvardi-preminavaneto-na-dzhey-rodriges-v-uest-bromich.html", "text": "Саутхемптън потвърди преминаването на нападателя Джей Родригес в Уест Бромич.\r\nРодригес има 126 мача за Саутхемптън, в които е отбелязал 35 гола.   Виктор Турмаков", "date": "2017-07-02", "title": "Футбол: Саутхемптън потвърди преминаването на Джей Родригес в Уест Бромич"}
{"url": "http://www.focus-news.net/news/2017/07/02/2411209/dha-erdogan-se-sreshta-v-istanbul-sas-sergey-shoygu.html", "text": "Президентът на Турция Реджеп Тайип прие в резиденция „Тарабия” в Истанбул министъра на отбраната на Руската федерация Сергей Шойгу, предаде информационната агенция  Догу хабер ажансъ (ДХА).  \r\nЗакритата за медиите среща започна в 15.15 часа. От турска страна присъстват началникът на ГЩ армейски генерал Хулуси Акар, началникът на Националната разузнавателна организация (МИТ) Хакан Фидан и говорителят на Президентството Ибрахим Калън, посочва още ДХА. Георги Димов", "date": "2017-07-02", "title": "ДХА: Ердоган се среща в Истанбул със Сергей Шойгу"}
{"url": "http://www.focus-news.net/news/2017/07/02/2411213/vidin-ot-blizo-5-chasa-dvizhenieto-prez-granichen-punkt-dunav-most-2-e-blokirano-ot-tezhkotovarni-avtomobili-saobshti-slushatel-na-radio-fokus.html", "text": "От близо 5 часа движението през граничен пункт „Дунав мост 2” е блокирано от тежкотоварни автомобили, съобщи слушател на Радио „Фокус“. Той допълни, че извършването на задължителните системни проверки се осъществява много бавно, а колоната от автомобили нараства.", "date": "2017-07-02", "title": "Видин: От близо 5 часа движението през граничен пункт „Дунав мост 2” е блокирано от тежкотоварни автомобили, съобщи слушател на Радио „Фокус“"}
{"url": "http://www.focus-news.net/news/2017/07/02/2411207/nimh-preduprezhdenie-za-gramotevichni-buri-i-obilni-valezhi-e-obyaveno-za-25-oblasti-v-stranata-za-3-yuli-2017-g.html", "text": "Предупреждение за гръмотевични бури и обилни валежи е обявен за 25 области в страната за 3 юли 2017 г. Това сочи справка на сайта на Националния институт по метеорология и хидрология (НИМХ) при БАН. В 10 области в страната важи оранжев предупредителен код. Това са областите Видин, Враца, Монтана, Плевен, Ловеч, Велико Търново, Габрово, Русе, Търговище и Разград. Там се очакват силни гръмотевични бури, значителни валежи и градушки. Очаквани количества валежи са 35-65 мм за 12 часа. При тази степен на предупреждение са възможни наводнения на имоти и в транспортната мрежа, прекъсвания в електроснабдяването, комуникациите и водопреносната мрежа. Възможно е да се наложи частична евакуация. Възможни са внезапни наводнения, пориви на вятъра и градушки и мълнии, които могат да нанесат поражения върху сградите. Съществува опасност при шофирането заради намалена видимост и аквапланинг. \r\nЖълт код за гръмотевични бури и обилни валежи е обявен в областите Силистра, Шумен, Варна, Бургас, Сливен, Ямбол, Кърджали, Хасково, Стара Загора, Пловдив, Пазарджик, Смолян, Софийска област, София-град и Перник. В тези области също се очакват силни гръмотевични бури, значителни валежи и градушки, но в по-малки количества - до 35 мм за 12 часа.", "date": "2017-07-02", "title": "НИМХ: Предупреждение за гръмотевични бури и обилни валежи е обявено за 25 области в страната за 3 юли 2017 г."}
{"url": "http://www.focus-news.net/news/2017/07/02/2411215/predstoyashti-sabitiya-v-stranata-za-3-yuli-agentsiya-fokus.html", "text": "Германският канцлер Ангела Меркел представя програмата на своята консервативна партия ХДС/ХСС за парламентарните избори от 24 септември.\r\n*** Публични изслушвания пред Международния съд (МС) за морски спор между Коста Рика и Никарагуа.\r\n***  Среща на министрите на вътрешните работи на Испания, Франция, Мароко и Португалия\r\n*** Пресконференция на министрите на външните работи на Саудитска Арабия и Германия Адел ал Джубейр и Зигмар Габриел във връзка с кризата в Персийския залив.\r\n***", "date": "2017-07-02", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2017/07/02/2411216/nedko-shopov-voenen-klub-blagoevgrad-nie-uchastvame-vav-vsichki-meropriyatiya-koito-sa-ot-obshtogradsko-estestvo-organizirame-mnogo-savmestni-meropriyatiya-s-istoricheskiya-muzey.html", "text": "Участваме в абсолютно всички мероприятия, От общоградско естество. Това каза за Радио „Фокус“ – Пирин Недко Шопов, управител на Военен клуб – Благоевград. По думите му Военният клуб организира много съвместни мероприятия с историческия музей в града. „Имаме много добро сътрудничество с Регионален исторически музей (РИМ)-Благоевград. Правим музейни сбирки. Ето, например, участник в един от съюзите - Калин Грънчаров, имаше много интересна сбирка в музея, на която показа художествени предмети, които е събирал дълги години. Имаше такива предмети, които не можеш да видиш на друго място. Той ги е събирал из цял свят. Много е пътувал човекът, ерудиран е и се интересува от изкуство, и направи много интересна експозиция в РИМ-Благоевград“, добави Недко Шопов. \r\nТой каза още, че при празници Военният клуб винаги участва съвместно с Военно формирование 26 400-Благоевград. „Подпомагаме тяхната дейност и по този начин допринасяме за по-доброто представяне пред жителите на града“, обясни Шопов.\r\nТой посочи още, че Военният клуб в града съществува от 1936 година и през всички тези години функциите на клуба са били идентични. „Най-вече обръщаме внимание на кадровите военнослужещи, на техните семейства, на войниците от запаса, на ветераните, на военноинвалидите. Но също така, Военният клуб е отворен за всички други граждани, всеки е добре дошъл. Недко Шопов добави, че дейностите на Военния клуб са много и разнообразни, във всяка една сфера на културния живот. \r\n„Имаме спортен клуб по бойни изкуства, също така имаме няколко художествени състава – латино танци, спортни танци, народни танци, също. При нас има голямо разнообразие в танцовото изкуство. Освен това имаме 2 хора за народно пеене, единият е съставен от деца, а другият е женски хор, който се казва „Вихрен“, с художествен ръководител заслужилия гражданин на Благоевград - диригентът Александър Миразчийски. Той от 50 години е във Военния клуб и се занимава с хорово пеене“, допълни Шопов.\r\nЛора КАЛЧЕВА", "date": "2017-07-02", "title": "Недко Шопов, Военен клуб – Благоевград: Ние участваме във всички мероприятия, които са от общоградско естество, организираме много съвместни мероприятия с историческия музей"}
{"url": "http://www.focus-news.net/news/2017/07/02/2411201/gl-komisar-hristo-terziyski-natsionalna-politsiya-predprieti-sa-vsichki-zakonovi-merki-da-ne-se-dopusne-narushavane-na-obshtestveniya-red-po-vreme-na-protesta-v-asenovgrad.html", "text": "Предприети са всички законови мерки да не се допусне нарушаване на обществения ред по време на протеста в Асеновград. Това каза пред журналисти главен комисар Христо Терзийски, директор на Главна дирекция „Национална полиция“, във връзка със ситуацията в Асеновград, предаде репортер на Агенция „Фокус“. Терзийски поясни, че към настоящия момент главният секретар на МВР гл. комисар Младен Маринов е на място. „Имаме командировани служители от близките областни дирекции на територията на Асеновград. Предприели сме достатъчно мерки, така че да профилактираме и хора, които могат да се насочат с недобри намерения към хората, които искат да изразят своята позиция чрез мирен протест“, заяви той. Гл. комисар Терзийски заяви, че има достатъчно служители, оборудвани със специална техника, включително и служебни кучета. „Ако е необходимо, ще приложим закона с цялата му строгост спрямо нарушителите на обществения ред“, заяви гл. комисар Христо Терзийски.\r\nДеница КИТАНОВА", "date": "2017-07-02", "title": "Гл. комисар Христо Терзийски, „Национална полиция“: Предприети са всички законови мерки да не се допусне нарушаване на обществения ред по време на протеста в Асеновград"}
{"url": "http://www.focus-news.net/news/2017/07/02/2411203/gl-komisar-hristo-terziyski-natsionalna-politsiya-kam-momenta-nyama-futbolni-agitki-koito-da-patuvat-kam-protesta-v-asenovgrad.html", "text": "Към момента няма футболни агитки, които да пътуват към протеста в Асеновград. Това каза пред журналисти главен комисар Христо Терзийски, директор на Главна дирекция „Национална полиция“ във връзка със ситуацията в Асеновград, предаде репортер на Агенция „Фокус“. „Имаше информация за привърженици на рокерски клубове, че могат да дойдат с намерение да направят провокации. Оказа се, че тази информация е невярна“, заяви гл. комисар Терзийски. Той посочи, че струпването на толкова много хора през тъмната част на денонощието може да предизвика инциденти. Според него един напил се човек, дори без да има зли мисли, може да предизвика ситуация, при която да се получи негативен ефект. \r\nДеница КИТАНОВА", "date": "2017-07-02", "title": "Гл. комисар Христо Терзийски, „Национална полиция“: Към момента няма футболни агитки, които да пътуват към протеста в Асеновград"}
{"url": "http://www.focus-news.net/news/2017/07/02/2411219/ministar-biser-petkov-180-lv-pensiya-sa-dostatachni-za-nay-neobhodimoto-horata-i-sas-163-lv-otselyavaha.html", "text": "180 лв. пенсия са достатъчни за най-необходимото, хората и със 163 лв. оцеляваха. Това каза Бисер Петков, министър на труда и социалната политика, в разговор с Илиана Беновска в предаването „Беновска пита\" по „Канал 3\" и „Радио К2\", в коментар по актуалните обществено-политически теми, съобщиха от екипа на предаването.\r\nНа въпрос в началото на разговора дали е възможно да се развива ефективна социална политика от дясно управление Бисер Петков отговори, че това е възможно. „Социалната политика трябва да бъде устойчива на база на съответните законодателни инициативи“, каза министърът и посочи, че е важно социалната политика да бъде така финансирана, че хората да могат да реализират своите социални права. Петков обърна внимание и на проблема със забавянето при ТЕЛК – съставите. „Имаше забавяне в дейността на съставите на ТЕЛК поради това, че част от разпоредбите на наредбите за медицинската експертиза бяха отменени от ВАС и до приемането на наредбата мина известен период от време, в който имаше напрежение в работата на ТЕЛК-овете. Вероятно и това е допринесло за това забавяне“, заяви Бисер Петков. \r\nБеновска повдигна темата за минималната пенсия, която от 1 юли е 180 лв., а от 1 октомври ще стане 200 лв. и зададе въпроса дали това е достатъчно. „Нямаме основание за някаква еуфория, но е добре, че сравнително бързо беше реализирано това обещание. Мисля, че с всичките недостатъци на това решение, то е полезно, защото дава малко повече средства за достоен живот на една голяма група български пенсионери. България вече няма да бъде страната с най-ниската пенсия“, посочи Петков. \r\nБеновска предложи с Петков да направят експеримент и да опитат да живеят със 180 лв. един месец и направи изчислението, че това са по 5,60 лв. на ден. \r\n„Убеден съм, че няма да издържим“, отговори Петков и продължи „Всъщност, истински подвиг е от страна на възрастните хора, че с тези суми успяват. Разбира се, те са достатъчни за най-необходимото. Хората и със 163 лв., колкото беше минималната пенсия до вчера, оцеляваха по някакъв начин. Това е защото голяма част от тях продължават да работят и след пенсиониране или получават помощ от своите деца“, каза Петков. \r\nБисер Петков обърна внимание и на един от приоритетите на Министерството на труда и социалната политика, които ще намерят своето отражение в предложенията, които предстои да бъдат дадени от министерството за Бюджет 2018. „Един от приоритетите е осигуряване на устойчиво финансиране на услугата „Личен асистент“, която до сега се финансираше проектно по линия на ОП „Развитие на човешките ресурси“, но вече изтича срокът на голяма част от договорите. Така че приоритетът е да се финансира национално, от бюджета през следващата година“, посочи Петков. По думите му тази услуга трябва да се професионализира, за да се освободят близките на нуждаещите се от този ангажимент. Петков разкри, че за да се запази обхватът на услугата, ако тя се финансира национално, държавата трябва да отдели 90 млн. лв., като на личните асистенти се плаща възнаграждение в размера на минималната работна заплата. \r\n„Тази услуга дава работа на доста хора, които са в ролята на лични асистенти. За съжаление възможностите не позволяват да се задоволят всички потребносто. Около 16 хил. асистенти в момента полагат грижи за около 25 хил. хора с увреждания“, посочи Петков. \r\nПо темата за НСТС и дебата за минималната работна заплата Бисер Петков изрази надежди за конструктивна работа със социалните партньори. Министърът отчете важността на това да бъде постигнат един прозрачен механизъм за определяне на минимална работна заплата, посочвайки различията, които има между синдикати и работодатели по темата. \r\n„Няма спор около ясните критерии за механизма. Има спор за съотношението между минималната работна заплата и средната работна заплата. За това ние предлагаме няколко сценария, с които да се получават различни оценки за размера на МРЗ, отчитащ различните функции на този стандарт за труд“, коментира Петков. \r\nБеновска попита своя събеседник как може да бъде направен преглед на нормативната уредба за трудовата експертиза, свързана с инвалидните пенсии. \r\n„Тази нормативна уредба е в Закона за здравето и Наредбата за медицинската експертиза. Със сигурност не е съвършена. На база на експертните решения от ТЕЛК лицата могат да ползват всички права, които законодателството им дава. Трябва да се промени методиката, по която се оценява, защото не се отчитат възможностите за продължаване на полагане на труд. Трябва да се запази водещото медицинско начало, но трябва да има комплексна социално-медицинска оценка за отчитане възможностите за преквалифициране“, каза Петков и добави, че в момента в обществото има усещане за несправедливост, защото голяма част от инвалидните пенсии се получават от мними инвалиди. Петков изрази желанието си за по-справедливо разпределение на ресурсите в тази област. \r\nВ края на разговора Беновска подари на Бисер Петков здрава българска ябълка, пожелавайки му да бъде един успешен министър, както и книга с интервюто на Беновска с Ахмед Доган от 1992 г. Петков подари на водещата справочника „Социално осигуряване 2017 г.“", "date": "2017-07-02", "title": "Министър Бисер Петков: 180 лв. пенсия са достатъчни за най-необходимото, хората и със 163 лв. оцеляваха"}
{"url": "http://www.focus-news.net/news/2017/07/02/2411212/mustafa-karadaya-dogan-i-dps-tvarde-silni-za-da-badat-vav-vlastta-simeonov-karakachanov-i-siderov-da-badat-otstraneni-ot-vlastta.html", "text": "Доган и ДПС - твърде силни, за да бъдат във властта, Симеонов, Каракачанов и Сидеров да бъдат отстранени от властта. Това каза Мустафа Карадайъ, председател на ДПС, в разговор с Илиана Беновска по темата „ДПС - какво още търси в политиката на България?” в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Беновска започна разговора като припомни, че Карадайъ преди е бил в предаването като един от тримата председатели на ДСП, но сега е само той. Водещата го попита как се справя. Председателят на ДСП каза, че външната оценка е по-важна и е редно да бъде направена най-напред от структурите на ДПС, както и анализатори, политолози, медиите и други.\r\nМустафа Карадайъ заяви позиция по следните теми: ДПС в политиката – Защо и какво прави; носителите на агресията и омразата във властта – Симеонов, Каракачанов, Сидеров, „Раздавачите” Борисов и Цветанов.\r\nБеновска му подари нова ябълка – този път като единствен председател на ДПС, и го попита какво прави ДПС в политиката все още. Карадайъ обясни, че са в опозиция и се опитват да бъдат адекватен коректив на управляващите, защото смятат, че сегашната власт е построена погрешно, основата е грешна, затова няма да спрат да алармират проблемите и причините за „такъв тип поведение в обществото”. Беновска каза, че Карадайъ от трибуната е бил много по-конкретен и е казал, че „пожар не се гаси с бензин” и е дал за пример изказвания и действия на вицепремиера и лидер на НФСБ – Валери Симеонов. Гостът не пожела да оценява персоните във властта, но според него той е носител на езика на омразата, на разделението, на противопоставянето и на агресията в обществото. Беновска каза, че може би има право да се държи така и го прави съзнанието. В отговор на това гостът каза „не е луд този, който яде зелника, а този, който му го дава. Карадайъ добави и Каракачанов, и Сидеров към хората с поведението като на Симеонов. Той смята, че няма нужда от включването им във властта, но положението сега е друго и подава на обществото сигнали, че всичко, което те правят е нормално.  Беновска попита кой трябваше да бъде на тяхно място – ДПС ли, и ако е така те щяха ли да се включат, при положение, че са правили различни заявки – например – ДПС е подкрепила Румен Радев на президентските избори. Карадайъ каза, че март 2016 г. са изразили мнението си, че тогавашния кабинет е погрешен и президентските избори ще бъдат трамплин на ДПС за предсрочни парламентарни избори. Беновска каза, че парламентарните избори са се оказали най-лошите за ДПС от 10 години, а Карадайъ обясни, че обществото разпределя отговорностите на политическите партии. Тук Беновска се намеси и попита дали по-рано Доган се е опитвал да разпределя порциите. Председателя на ДПС обясни, че всеки ден навсякъде някой нещо раздава. Карадайъ първоначално не искаше да спомене името, но след многократни въпроси от страна на Беновска председателят на ДПС каза, че визира Бойко Борисов и пожела същият да бъде запитан откъде ги раздава тези неща, които твърди, че раздава. В петък и Цветанов е започнал да раздава, тъй като днес има частични избори за кметове, а общините са разделени по партийно-политически признак още по време на кампанията. Беновска спомена, че може би това е сленг, но се съгласи, че ГЕРБ няма пълен мандат. Карадайъ обясни, че двата пълни пандата на ДПС са общо 8 години – 2001- 2009 г., на ГЕРБ трите непълни също са 8 години и призова да се видят всички икономически показатели от периодите и да бъдат сравнени в относителни дялове.\r\nВ разговора бяха коментирани и темите - ДПС – нежеланите; ДПС ли обърнаха икономическия тренд?\r\nБеновска попита защо ДПС не са желани от никого – нито от ГЕРБ, нито от БСП. Според госта те трябва да отговорят на въпроса, който вече им е публично задаван, но отговор няма. Карадайъ каза, че няма логическо политическо обяснение и заради това няма да разсъждава, а ще чака отговор. Беновска помоли за самооценка на предимствата и недостатъците и кое е причината да не са искани. Карадайъ обясни, че икономическите резултати от работата на ДПС, когато са били на власт, са видими и съпоставими с периодите, когато не са били на власт. Водещата каза, че при мандата Орешарски не са били добри показателите. Гостът не се съгласи и каза, че „икономическият тренд” там се е обърнал и може да говори за конкретните мерки, които са довели до обрата. Беновска каза, че е питала Орешарски колко са държавните дружества и какъв е относителният дял на депозираните от тях пари той е отговорил, че това е тайна. За КТБ Карадайъ каза, че фактите вече са публични и може да се види в кои периоди държавните институции са влагали парите си в банката.\r\nБе дискутиран и въпросът - Доган – твърде силен, за да бъде във властта?\r\nБеновска попита какво мисли Доган за фалита на КТБ. Гостът каза, че няма защо той да мисли, всичко е публично, имало е разследване и не са говорили по темата, а обсъждат „по-тривиални неща”.  Председателят на ДПС каза, че обсъждат принципните процеси с почетния председател. Карадайъ каза, че са направили предложение да се състави програма за управление на страната, която да бъде подкрепена от ДПС, които да не участват пряко в изпълнителната власт. Той допълни, че това е в духа на процесите в Европа. Беновска попита не е ли почетният председател на ДПС много силен и това ли е причината да не ги искат във властта. Карадайъ каза, че това е оценката на всички, както и на Борисов, който въпреки това говори с уважение за Доган. Гостът смята, че България има шанс да има за лидер човек като Доган. Водещата попита кога ще влязат пряко във властта и ще бъдат олицетворението на българския етнически модел, който може да се нарече балкански етнически модел. Карадайъ отговори, че този модел все още е в рамките на България, но има и своето място на Балканите.\r\nМустафа Карадайъ заяви позиция и по следните теми: Европейски дебат за състоянието на демокрацията в България; България – страната на популизма; Не-ценностите на ГЕРБ; Нови предсрочни избори.\r\nБеновска припомни посещение миналата седмица в Брюксел, на което е станало ясно, че по предложение на няколко партии ще се състои Европейски дебат за състоянието на демокрацията в България. Карадайъ сподели, че и влявото и вдясното пространство основните използвани термини за различните държави и ЕС са били „популисти, националисти и националпопулисти”, дефинирайки ги като опасност и проблем. Гостът каза, че не трябва да се толерират радикалисти и националисти, дори и фашисти - тук Беновска не се съгласи, тъй като „фашистките поздрави” са извършвани от неграмотни хора, които не знаят нищо по въпроса. Карадайъ каза, че всички партии в Европа говорят как националистите в България са на власт – „България и Унгария са трън в петата на ЕНП”,заради популистките и националистките тенденции. Карадайъ подчерта, че е по-важно дебатът за демокрацията да се състои в българския парламент и да се преосмислят сигналите, които се дават на обществото – толериране на агресията, незачитането на правилата и законите и това подтиква хората към незачитане на институциите, насърчава саморазправата и беззаконието – например призивите в Асеновград. Беновска спомена, че липсва ефективна интеграция и трябват действия, а не дебати. Председателят на ДПС каза, че трябва да се промени поведението на властимащите, да се отстранят Симеонов, Каракачанов и Сидеров - това е най-малката част от това, което трябва да се направи, но е първият важен сигнал към обществото. Беновска попита ДПС с какви конкретни предложения ще излезе на трибуната, защото няма време, а в Асеновград тази вечер отново ще има протест. Карадайъ каза, че трябва институциите и органите да разследват, да има процес и осъждане, а не да се нарушават правилата и после нарушителите да стават вицепремиери. Беновска каза, че нищо не е доказано срещу Симеонов. Карадайъ каза, че това са „проевропейските наши националисти в кавички, които ще поемат председателството на Съвета на ЕС”. Водещата попита дали има съдебни производства срещу Симеонов. Гостът отговори, че са сезирали прокуратурата, но чакат резултат. Карадайъ каза, че трябва да се премахнат тези хора – Симеонов, Каракачанов и Сидеров - от властта на една демократична държава като България, която иска да е част от европейските ценности, но „написаните ценности” на ГЕРБ не съвпадат с действията им. Трябва да бъде съставена програма за развитието на държавата и ДПС ще очакват нови предсрочни избори, защото формулата на сегашната власт е пагубна и няма да издържи цял мандат.\r\nТака завърши разговорът между Мустафа Карадйъ и Илиана Беновска в седмичното обзорно политическо предаване „Беновска пита” по „Канал 3” и „Радио К2” на 2-ри юли 2017 г.", "date": "2017-07-02", "title": "Мустафа Карадайъ: Доган и ДПС - твърде силни, за да бъдат във властта, Симеонов, Каракачанов и Сидеров да бъдат отстранени от властта"}
{"url": "http://www.focus-news.net/news/2017/07/02/2411221/si-dzinpin-politicheskoto-razreshavane-na-siriyskiya-vapros-nyama-alternativa.html", "text": "Президентът на Китай Си Дзинпин заяви, че е необходимо уважаване на независимостта, суверенитета и териториалната цялост на Сирия, предаде ТАСС.\r\n„В момента сирийския въпрос е може би най-сложната и объркана гореща точка на Близкия изток. Той не само, че е въвлякъл сирийския народ в страдание, но и сериозно заплашва мира и стабилността в региона и в целия свят“, заяви китайският президент. „Позицията на Китай остава неизменна: необходимо е да се подкрепя и уважава независимостта, суверенитетът, териториалната цялост на Сирия. Бъдещето на страната трябва да се решава от народа ѝ , а политическото решение е безалтернативен изход“, добави той. \r\nМеждувременно той отбеляза „позитивна тенденция“ в разрешаването на конфликта. „Въвлечените страни подписаха меморандум в Астана и се съгласиха да създадат в Сирия зони на деескалация. Женевският преговорен процес под егидата на ООН продължава да се развива“, констатира Си Дзинпин.  Виктор Турмаков", "date": "2017-07-02", "title": "Си Дзинпин: Политическото разрешаване на сирийския въпрос няма алтернатива"}
{"url": "http://www.focus-news.net/news/2017/07/02/2411224/mignewscomua-zaradi-neobichaynite-zhegi-v-balgariya-sa-zaginali-hora.html", "text": "В следствие на необичайно високите температури на въздуха в София са починали петима души, предаде  MIGnews.com.ua.\r\nНа територията на България 260 души са се обърнали към медицински заведения за помощ и са хоспитализирани. Медицинските лица съветват местните, особено ако имат здравословни проблеми, във времевия период между 11:00 до 16:00.  Виктор Турмаков", "date": "2017-07-02", "title": "MIGnews.com.ua: Заради необичайните  жеги в България са загинали хора"}
{"url": "http://www.focus-news.net/news/2017/07/02/2411205/asenovgrad-pri-zasileni-politseyski-merki-zapochvat-da-se-sabirat-uchastnitsite-v-protesta-tazi-vecher.html", "text": "При засилени полицейски мерки започват да се събират участниците в протеста след нападението над млади спортисти в града, предаде репортер на Радио \"Фокус\" - Пловдив. В момента достъпът до сборния пункт на протестиращите е ограничен, защото се извърша проверка на личните документи на хората. Освен жандармерия и специални части в града има и конна полиция. Патрули в началото на града проверяват влизащите в Асеновград автомобили. Някои от дошлите на протеста с възмущават от засиления полицейски контрол и пророкуват, че това ще провали протеста тази вечер. По думите им така се отнемат гражданските им права да протестират мирно. Въпреки засиления контрол, градинката пред паметника на Цар Иван Асен II, която е сборен пункт за протестиращите продължава да се пълни с хора. В Асеновград е пристигнала и група от благоевградското село Гърмен, дошла да подкрепи асеновградчани, тъй като по думите им и те имат същия проблем. Началото на протеста е обявено за 20.00 часа.\r\nЦветана ТОНЧЕВА", "date": "2017-07-02", "title": "Асеновград: При засилени полицейски мерки започват да се събират участниците в протеста тази вечер"}
{"url": "http://www.focus-news.net/news/2017/07/02/2411225/haskovo-pri-6393-izbiratelna-aktivnost-priklyuchiha-chastichnite-mestni-izbori-v-dimitrovgradskoto-selo-yabalkovo.html", "text": "Точно в 20.00 часа при 63.93% избирателна активност приключиха частичните местни избори в димитровградското село Ябълково. Това съобщиха за Агенция „Фокус“ от ОИК – Димитровград. Общо гласувалите са 716 от 1120, имащи право на глас. Изборният ден е приключил без сигнали за нарушения. \r\nНа територията на Ябълково бяха разкрити 2 избирателни секции. В кметската надпревара участват Вангел Попов от ГЕРБ и издигнатият от Инициативен комитет Костадин Атанасов. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. \r\nЛюба АЛЕКСИЕВА", "date": "2017-07-02", "title": "Хасково: При 63,93% избирателна активност приключиха частичните местни избори в димитровградското село Ябълково"}
{"url": "http://www.focus-news.net/news/2017/07/02/2411214/asenovgrad-poveche-ot-1000-dushi-sa-se-sabrali-do-tozi-moment-na-protesta-sled-napadenieto-nad-mladi-sportisti.html", "text": "Повече от 1000 души са се събрали до този момент на протеста в Асеновград след нападението над млади спортисти в понеделник, предаде репортер на Радио \"Фокус\" - Пловдив. Преди минути пристигна група от около 200 рокери с мотори. Полицията прегради пътя им и ги накара да оставят техниката и да продължат пеша към сборния пункт на протеста. Получи се леко стълкновение между органите на реда и групата, тъй като един младеж се опита безуспешно да премахне металните ограждения. Всички протестиращи се придвижиха от градинката пред паметника на Цар Иван Асен II към рокерите с викове \"Пуснете ги\" и \"За България, за Родината\". Малко преди това към площада се придвижи група младежи с развети български флагове, които пристигат от Пловдив, Пазарджик и други градове. Всеки момент се очаква да започне протестното шествие, при изключително засилени полицейски мерки.\r\nЦветана ТОНЧЕВА", "date": "2017-07-02", "title": "Асеновград: Повече от 1000 души са се събрали до този момент на протеста след нападението над млади спортисти"}
{"url": "http://www.focus-news.net/news/2017/07/02/2411220/pazardzhik-pri-7368-izbiratelna-aktivnost-priklyuchiha-chastichnite-mestni-izbori-v-septemvriyskoto-selo-boshulya.html", "text": "При 73,68% избирателна активност приключиха частичните местни избори в септемврийското село Бошуля. Това съобщиха за Агенция „Фокус“ от ОИК – Септември. Точно в 20.00 часа е приключил изборният ден, като всичко е протекло спокойно и не е имало сигнали за нередности. Гласували са 532 души от 722, имащи право на глас. \r\nНа територията на селото е разкрита една Секционна избирателна комисия. Двама са кандидатите за кметския пост в село Бошуля, община Септември, област Пазарджик. Христина Венчева е издигната от ПП ГЕРБ, а досегашния кмет Любен Христосков, който подаде оставка през месец март, отново е кандидат за кмет, издигнат от БСП. До провеждане на частични местни избори в село Бошуля се стигна, след като кметът на селото Любен Христосков подаде молба за напускане на поста през март 2017 година, тъй като с решение на ВАС бе възстановен на работа в системата на МВР. \r\nЛюба АЛЕКСИЕВА", "date": "2017-07-02", "title": "Пазарджик: При 73,68% избирателна активност приключиха частичните местни избори в септемврийското село Бошуля"}
{"url": "http://www.focus-news.net/news/2017/07/02/2411228/veliko-tarnovo-dvoyno-poveche-sredstva-sa-otpusnati-za-razkopki-na-selishtnata-mogila-kray-s-petko-karavelovo-prez-tazi-godina.html", "text": "Двойно повече средства са отпуснати за разкопки на селищната могила край село Петко Каравелово, община Полски Тръмбеш, през тази година. Това съобщи за Радио „Фокус“-Велико Търново ръководителят на проучванията в региона - археологът Александър Чохаджиев. Той припомни, че дейностите в района на селото са започнали през 2009 година.  Могилата е датирана от началото на 5-ти век пр. Хр. \r\n„През миналата година проучвахме най-долния пласт, където има едно жилище от най-ранното ниво на могилата. То е с много добре запазени дървени конструкции от градежа. Интересно е, че е запазен и самият вход на жилището, с няколко дървени стъпала. Сега предстои да проучим северните им граници. Освен това през миналия сезон успяхме да направим едно геофизично проучване на могилата и установихме, че около нея се наблюдават пет кръга от концентрични аномалии – вероятно някакви ровове, и смятаме през тази година да проверим и част от тези резултати“, разказа още Александър Чохаджиев.  \r\nТой уточни също, че финансирането за разкопките е двойно по-голямо, в сравнение с 2016 година. Това, по думите му, се дължи на увеличения бюджет за археологически проучвания в цялата страна. Той се осигурява с държавна субсидия на Министерство на културата. Реалните дейности при село Петко Каравелово ще започнат през септември и ще продължат до края на октомври.\r\nЧохаджиев посочи, че селищната могила край село Петко Каравелово е единствената в региона, която е била разположена до бърза река. Това, по думите на ръководителя на разкопките в региона Александър Чохаджиев, я прави уникална сред всички праисторически селища, които също са били до реки, но не толкова големи, като Янтра. Той обясни и, че в миналото коритото на Янтра е било в непосредствена близост до откритото селище. \r\nПрез настоящата година се предвижда да се работи и в региона около могилата. „Ситуацията там е много сложна, защото цялата могила и нейните околности са се намирали до самото течение на река Янтра. Днес то е изместено заради дигите, но в древността селищната могила е била буквално до самата река. Могилата е едно изключение от всички праисторически селища в региона, защото те се намират близо до по-малки реки, а не до самата Янтра, защото тя е била много опасна. Очевидно това селище е осъществявало някакъв контрол по търговския маршрут на реката“, отбеляза археологът. Той подчерта, че въпреки това са нужни много проучвания, които да осигурят доказателство за това.\r\nЛуиза ТРАНЧЕВА", "date": "2017-07-02", "title": "Велико Търново: Двойно повече средства са отпуснати за разкопки на селищната могила край с. Петко Каравелово през тази година"}
{"url": "http://www.focus-news.net/news/2017/07/02/2411218/alsat-m-makedoniya-george-ivanov-se-sreshtna-s-matyu-nimits.html", "text": "Президентът на Македония Георге Иванов  проведе среща  с посредника на ООН по въпроса за името на Македония Матю Нимиц, предаде македонската медия  „Алсат-М“.\r\nОт президентството на Македония съобщиха, че след срещата Иванов е посочил на Нимиц, че в процеса е необходимо стриктно придържане към резолюциите на Съвета за сигурност на ООН , Временното споразумение и решението на Международния съд в Хага. Той е подчертал, че международното право трябва да се спазва и да присъства последователност към международно поетите ангажименти.\r\nУтре сутринта Нимиц ще се срещне и с македонския министър-председател Зоран Заев.\r\nПо-рано македонският министър на външните работи  Никола Димитров заяви, че ако Гърция не блокира Македония за членство в НАТО, ще се създаде много положителен климат за решаване на различията около името. Виктор Турмаков", "date": "2017-07-02", "title": "„Алсат-М“ (Македония): Георге Иванов се срещна с Матю Нимиц"}
{"url": "http://www.focus-news.net/news/2017/07/02/2411227/rosen-zhelyazkov-darzhavna-agentsiya-elektronno-upravlenie-svidetelstvoto-za-sadimost-s-edin-izmenitelen-zakon-za-51-zakona-shte-stane-elektronno-do-septemvri.html", "text": "Свидетелството за съдимост, с един изменителен закон за 51 закона, ще стане електронно до септември. Това каза Росен Желязков, председател на Държавна агенция „Електронно управление” (ДАЕУ), в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\n„Ако премахне корупцията на гише, ГЕРБ ще изгуби ли гласоподаватели?“, попита Илиана Беновска, а Росен Желязков заяви, че според него отговорът на този въпрос не се корени в политически или партиен подход към неговото решаване: „От много години темата за премахването на административната тежест вълнува всеки, който се наема с това преодоляване“. \r\n„Това, с което в момента правителството се е ангажирало и от една година с определени целенасочени действия през законодателството и през някои институционални  и финансови ангажименти, които е поело към този процес, показва,  че наистина това може би е краят на всяко начало, което крушира, веднага след първоначални ентусиазъм.“, добави Желяков.\r\nВъв връзка с книгата, която Росен Желязков беше донесъл за предаването „Беновска пита“ - „Параграф 22“, водещата го попита: „В „Параграф 22“ няма ли да влезете, защото ще срещнете много привърженици на електронното управление, на електронизацията, на размяната на документи, но ще срещнете и много противници?“. Росен Желязков отговори, че в краткосрочен план ще има такива съображения наред с опасения, които са свързани с това, че автоматичния обмен на данни, комуникацията между бази данни, между регистри ще доведат и до редукция на работните места, но той увери, че това не е непосредствена опасност и не е цел. Целта е да се намали административната тежест и България да заприлича на останалите европейски държави. \r\nБеновска засегна и аферата „Костинброд“ и тогавашният опит за намесване на името и опита за „употребата“ на Росен Желязков, като го съпостави със сегашното му назначаване като председател на ДАЕУ. От своя страна Росен Желязков заяви, че това е друга тема, която е оставил в минало.\r\nВодещата цитира премиера Бойко Борисов, който заяви: „веднага искам експерти по електронно управление. До края на деня в ДАЕУ да бъде командирован по един експерт от всяко министерство, което има отношение към електронното управление“. Росен Желязков заяви, че това е било по повод негово предложение за осъществяване на по-добра междуведомствена координация. „Досегашният подход винаги е бил да градим някакви мостове между отделните „владения“, а тук идеята е да ги обединим в едно. Ние съгласувано с министрите  избираме експерти, които да бъдат командировани в Агенцията за срок до 6 месеца, с цел по-добра координация по отношение на процесите по предоставяне на услугите в съответното министерство, съответния сектор, като използваме ресурса и инкубационните възможности на държавата агенция. Не искаме да оставим политическата воля, която се демонстрира в момента, да отекне след лятото. Искаме цялата инерция да се движи равноускорително.“, добави още председателят на ДАЕУ.  \r\nНа въпрос на Беновска каква е програмата на ДАЕУ „минимум“ до края на лятото Желязков отговори, че програмата е това, което е заявено да се случи в рамките на месец септември, а именно облекчаване на административните режими в КАТ и преодоляване на свидетелството за съдимост като изискуемо от гражданите. Водещата припомни, че е нужда промяна в 51 закона за свидетелството за съдимост. От своя страна председателят на ДАЕУ коментира, че технически това може да стане. „Аз имах вече разговор по този въпрос, ако до ваканцията на НС мине на първо четене, в първите дни на септември спокойно по правилата на НС може да мине и на 2-ро четене. С един изменителелен закон в преходните разпоредби се изменят законите, в които доказването на обстоятелството, че едно лице е неосъждано до момента става с предоставяне от самото лице на свидетелство за съдимост. Ние ще обърнем процеса и ще кажем така - с предоставяне от лицето или по негово искане служебно достъпен от администрацията. Тоест едно лице ще има възможност да възложи или да поиска от администрацията вместо него да се снабди. Администрацията съответно с електронен подпис, с оторизиран достъп, ще има възможността да го направи в съответната база на бюрата по съдимост.“, допълни Желязков. \r\nОтносно скептицизмът на съдия по повод това дали свидетелствата за съдимост ще могат да бъдат премахнати по замисления начин и какво общо имат съдиите по този въпрос, Росен Желязков заяви, че може би става въпрос за случаите, в които лице, което е било осъдено, получава реабилитация, а за получена съдебна реабилитация се изисква произнасяне на съдията, постановил първоинстанционната присъда.  Той поясни, че промените касаят лица, от които се изисква да не са били осъждани, но ако едно лице се опитва, чрез изваждането на свидетелство за съдимост, да получи реабилитация от съдията - това е друг процес.    \r\nОтносно КАТ Желязков заяви, че ще се работи в два аспекта. „Всички процеси, които са свързани от сделката пред нотариус за употребявани МПС, това са 360 хиляди сделки на година, тоест  360 хиляди случая на година имаме купувач и продавач, които участват в този процес. Това ще е първият процес, които ще бъде електронизиран - от сделката до декларирането и плащането на местния данък в съответната община. Второто нещо, което е амбициозно, но също сме поели ангажимент да го направим, е повишаването на административно-наказателната дейност, тоест възможността едно лице, което е санкционирано със съответен акт на административно нарушение да има възможност онлайн да проверява хода, тогава когато излезе наказателното постановление да бъде известен за това и да отиде да си получи постановлението.“, коментира Желязков, като добави, че всичко това ще бъде извършено със съдействието на МВР. \r\nНа въпрос на Беновска дали всички министерства са дали своите сведения какво може да бъде премахнато като бюрокрация и какво може да бъде свършено по електронен път, Желязков заяви, че именно на база дадената информация от министерствата се започва целият процес и поясни, че това не е електронното управление така, както са го планирали да се случи по смисъла на двете фази на пътната карта към стратегията за развитие на електронното управление. „Такова, каквото хората преферират към електронното управление в нашите две страни партньорки в триото по председателството- Естония и Австрия, ще имаме 2020г. Тогава, когато имаме свързани всички регистри - базови регистри, имаме изграден държавен частен хибриден облак, така че целият хардуер, софтуер, лицензионен режим и платформи бъдат унифицирани, за да имаме икономия от мащаба и тогава, когато имаме действаща електронна идентификация и възможност за плащане на всички административни услуги виртуално.“, добави Росен Желязков. \r\n„Харесвам работата, харесвам хората, с които работя, колегите. Харесвам това, че всичко, което се прави всъщност е от една страна неизбежно, от друга страна е крачка в бъдещето. Дигиталната трансформация предстои. Тя идва, независимо от усилията или не. “, заяви Росен Желязков по повод новата му работа като председател на ДАЕУ. Той добави още, че с оглед на тази дигитализация се мисли и за възрастните хора, чрез съответните центрове за обслужване. Гишетата няма да отпаднат, а процесите ще бъдат автоматизирани.\r\n„Европа върви нататък. До 2020г. трябва да има трансграничен обмен на данни и на потребяването на услуги и това е задължително.“, добави председателят на ДАЕУ.\r\nБеновска подари здрава българска ябълка на Росен Желязков с пожелание за успех. \r\nТака завърши разговорът между  Росен Желязков, председател на ДАЕУ, и Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“.", "date": "2017-07-02", "title": "Росен Желязков, Държавна агенция „Електронно управление”: Свидетелството за съдимост, с един изменителен закон за 51 закона, ще стане електронно до септември"}
{"url": "http://www.focus-news.net/news/2017/07/02/2411222/ruse-pri-54-izbiratelna-aktivnost-priklyuchiha-chastichnite-mestni-izbori-v-ivanovskoto-selo-trastenik.html", "text": "Точно в 20.00 часа при 54% избирателна активност приключиха частичните местни избори в ивановското село Тръстеник. Това съобщиха за Агенция „Фокус“ от ОИК – Иваново. От там уточниха, че не е имало никакви сигнали за нарушения и изборният ден е приключил спокойно и нормално. Гласували са общо 639 човека от 1166, имащи право на глас.   \r\nВ селото бяха разкрити две секции. Секцията, която се помещава в читалището, бе с обособен асансьор, пригоден за хора с трайни увреждания. За участие във вота са регистрирани Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. До частични избори в село Тръстеник се стига заради настъпила смърт на избрания за кмет на 26 октомври 2015 година Валентин Иванов Великов.\r\nЛюба АЛЕКСИЕВА", "date": "2017-07-02", "title": "Русе: При 54% избирателна активност приключиха частичните местни избори в ивановското село Тръстеник"}
{"url": "http://www.focus-news.net/news/2017/07/02/2411217/protestnoto-shestvie-v-asenovgrad-zapochna.html", "text": "Протестното шествие в Асеновград започна, предаде репортер на Радио \"Фокус\" - Пловдив. Шествието тръгна от градинката пред паметника на Цар Иван Асен II и ще премине през центъра на града. Броят на участниците в него рязко се увеличи и в момента те наброяват около 2000 души. Сред протестиращите има хора от цялата страна, включително рокери и футболни фенове. Това е бъде петият по ред протест, след като в понеделник (26 май) група цигани нападнаха деца и треньори от отбора по кану-каяк в района на яз. „40-те извора“. \r\nЦветана ТОНЧЕВА", "date": "2017-07-02", "title": "Протестното шествие в Асеновград започна"}
{"url": "http://www.focus-news.net/news/2017/07/02/2411231/sofiya-4-ekipa-na-avariyna-pomosht-i-preventsiya-kam-stolichna-obshtina-sa-na-teren-i-v-gotovnost-da-rabotyat-vav-vrazka-s-ochakvanata-burya-v-stolitsata.html", "text": "4 екипа на „Аварийна помощ и превенция“ към Столична община са на терен и в готовност да работят във връзка с очакваната буря в столицата. Това съобщиха за Агенция „Фокус“ от пресцентъра на Столична община. Очакваните валежи над София са от 30 литра на кв. м. Очаква се през северозападните райони като \"Люлин\", \"Филиповци\" и \"Банкя\" да премине градушка със силен вятър.   \r\nСтолична община призовава гражданите да отстранят недобре закрепените предмети от балконите си, както и строителните фирми да проверят строителните огради на съответните обекти.\r\nЛюба АЛЕКСИЕВА", "date": "2017-07-02", "title": "София: 4 екипа на „Аварийна помощ и превенция“ към Столична община са на терен и в готовност да работят във връзка с очакваната буря в столицата"}
{"url": "http://www.focus-news.net/news/2017/07/02/2411230/petar-petrov-kmet-na-s-zlatovrah-uchilishteto-i-chitalishteto-v-seloto-sa-postroeni-oshte-prez-1929-godina-chrez-dobrovolniya-trud-na-zhitelite-mu.html", "text": "Училището и читалището в село Златовръх, община Асеновград, са построени още през 1929 година чрез доброволния труд на жителите. Това каза за Радио „Фокус“ – Пловдив кметът на населеното място Петър Петров. По думите му първото училище в селото е основано още по време на турското робство. „Впоследствие децата са се учили на четмо и писмо в Араповския манастир, където е имало килийно училище, докато през 1929 година са построени сегашното училище и читалище. Преди няколко години самото училище бе основно ремонтирано – беше му направена изолация, смени се дограмата, работи се и върху санитарния възел и парното отопление. В момента е средно училище с целодневен курс на обучение. В него учат около 120 деца, някои от които се извозват от съседните села с осигурен транспорт. Колективът на учителите е млад и перспективен. Надявам се, че самите ученици, родители и учители са доволни от това, което им предлагаме тук“, каза още Петров. \r\nТой посочи, че читалището в село Златовръх също е с около 90-годишна история. То представлява голяма двуетажна сграда с уникална архитектура и резбовани тавани. „Имало е богата дейност в миналото – местна театрална трупа, голям киносалон, самодейни състави и хорове. В момента по-голямата част от сградата се нуждае от основен ремонт и нямаме възможност да развиваме друга дейност, освен библиотечна. В читалището има изградена фитнес зала, която редовно се използва от младежите. В сградата на културната институция разполагаме и със зала за събрания“, разказа кметът на Златовръх.  По думите на Петър Петров в селото разполага и с църква – храм „Света Троица“, изграден още през 1850 година. „\r\nТой е в добро състояние, редовно отваря врати и в него се водят служби от местния свещеник. Почитаме всички празници. На празника на храма – Св. Троица се прави курбан и се раздава за здраве на жителите. Голямо влияние върху духовния живот и самосъзнанието на нашето население упражнява и Араповският манастир „Света Неделя“, който се намира на по-малко от километър от селото. Той е основан още през 1856 година и е един от малкото полски манастири, построен по време на турското господство. В миналото е посещаван от сподвижници на Левски и от участници в хайдушкото движение. За всичко това свидетелства Кулата на Ангел Войвода в манастира, която в момента  е превърната в музей. Ежедневно манастирът е посещаван от много туристи. Той има и аязмо с лековита вода, която според преданията цери различни болести, най-вече - свързани със зрението. Наистина, манастирът е едно средище за богат духовен и религиозен живот. Надявам се в бъдеще да успеем да го доразвием още повече“, коментира кметът на асеновградското село.\r\nПетър Петров каза още, че село Златовръх се простира върху местност с равнинен релеф, като изключение прави само малкото възвишение „Хисарлъка“. Заобиколено е от плодородни ниви, пасища, ливади, лозя  и овощни градини. Около селото има много чешми, изворчета и кладенци с бистра вода. Поминъкът на местното население е свързан със земеделие – лозарство и овощарство, както и с животновъдство. Населението на Златовръх към днешна дата наброява около 550 жители, предимно източноправославни християни.\r\nВ селото има още пощенска станция и здравна служба.\r\nТони МИХАЙЛОВ", "date": "2017-07-02", "title": "Петър Петров, кмет на с. Златовръх: Училището и читалището в селото са построени още през 1929 година чрез доброволния труд на жителите му"}
{"url": "http://www.focus-news.net/news/2017/07/02/2411234/sport-chehiya-pobedi-shvetsiya-s-21-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "Чехия победи Швеция с 2:1 в мач от Европейското първенство по футбол за юноши до 19 г., което се провежда в Грузия. Даниел Туруна отбеляза две точни попадения за чехите в 42-та минута и в 55-та минута. Виктор Дьокереш вкара единствения гол за шведите в 77-та минута. \r\nВ понеделник България ще изиграе своя първи мач от група „Б“ срещу Англия. Утре ще се проведе още един двубой: между Германия и Холандия.", "date": "2017-07-02", "title": "Спорт: Чехия победи Швеция с 2:1 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/02/2411229/mustafa-akandzha-predstoi-vazhna-sedmitsa-po-otnoshenie-na-pregovorite-za-kipar.html", "text": "В неделя лидерът на Севернокипърската турска република Мустафа Акънджъ заяви, че тази седмица трябва да се вземат важни решения по време на преговорите за Кипър в Швейцария и предупреди гръцките кипърци, че постигането на сделка ще изисква решителност и от двете страни, предава Anadolu Agency. \r\n„Новата седмица (на преговори), която започва утре ще бъде седмица за взимане на ключови решения относно бъдещето на Кипър и региона. Надявам се нашата решителност да не остане несподелена“, подчерта Акънджъ. \r\n„Ние продължихме разговорите с идеята, че това ще бъде конференция, на която ще бъдат взети решения“, допълни лидерът.  Мария Динкова", "date": "2017-07-02", "title": "Мустафа Акънджъ: Предстои важна седмица по отношение на преговорите за Кипър"}
{"url": "http://www.focus-news.net/news/2017/07/02/2411223/poveche-ot-5000-dushi-uchastvat-v-protestnoto-shestvie-v-asenovgrad.html", "text": "Повече от 5000 души участват в протестното шествие в Асеновград, предаде репортер на Радио \"Фокус\" - Пловдив. Шествието премина по централанта градска улица до кръговото кръстовище пред църквата \"Св. Атанас\". Рокерите, които по-рано бяха принудени от полицията да оставят своите мотори, се придвижиха на тях. Протестиращите пеят химна на Р България. Полицейското присъствие е изключително засилено. Жандармерията блокира с тежки машини пътя на шествието на по-малко от километър от циганската махала в града. \r\nЦветана ТОНЧЕВА", "date": "2017-07-02", "title": "Повече от 5000 души участват в протестното шествие в Асеновград"}
{"url": "http://www.focus-news.net/news/2017/07/02/2411226/targovishte-pri-623-izbiratelna-aktivnost-priklyuchiha-chastichnite-mestni-izbori-v-obshtina-antonovo.html", "text": "При 62.3% избирателна активност приключиха частичните местни избори в община Антоново. Това съобщиха за Агенция „Фокус“ от ОИК – Антоново. Общо гласувалите са 3190 от 5121, имащи право на глас. От ОИК-Антоново уточниха, че изборният ден е протекъл спокойно и не е имало сигнали за нередности. \r\nВ кметската надпревара участват трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ. До изборите се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание. \r\nЛюба АЛЕКСИЕВА", "date": "2017-07-02", "title": "Търговище: При 62.3% избирателна активност приключиха частичните местни избори в община Антоново"}
{"url": "http://www.focus-news.net/news/2017/07/02/2411237/ruse-kandidatat-na-gerb-atanas-atanasov-pecheli-izborite-v-ivanovskoto-selo-trastenik-s-5399-ot-glasovete-spored-predvaritelni-danni.html", "text": "Кандидатът на ГЕРБ Атанас Атанасов печели изборите в ивановското село Тръстеник с 53.99% от гласовете, според предварителни данни, предаде репортер на Агенция \"Фокус\". За Атанасов са гласували 345 от упражнилите правото си на вот. Кандидатът на БСП Ивайло Христов е получил 177 гласа. Издигната от ДПС Айгюле Мехмедова са подкрепили 76 души, а кандидатът на ПП \"Воля\" Ивайло Игнатов е получил 21 гласа. Изборният ден в Тръстеник приключи без сигнали за нарушения и при 54% избирателна активност, като от общо 1166 имащи право на глас до урните отидоха 639 души. До частични избори в село Тръстеник се стигна заради настъпилата смърт на избрания за кмет на 26 октомври 2015 година Валентин Иванов Великов.", "date": "2017-07-02", "title": "Русе: Кандидатът на ГЕРБ Атанас Атанасов печели изборите в ивановското село Тръстеник с 53.99% от гласовете, според предварителни данни"}
{"url": "http://www.focus-news.net/news/2017/07/02/2411238/veliko-tarnovo-ogromen-interes-predizvikva-kampaniyata-ela-v-bibliotekata-koyato-se-provezhda-v-grada.html", "text": "Огромен интерес предизвиква кампанията „Ела в библиотеката“, която се провежда във Велико Търново. Тя започна в началото на юни и вече привлича стотици читатели в детските отдели на Регионалната народна библиотека „П. Р. Славейков“. Това съобщи за Радио „Фокус“ – Велико Търново зам.-директорът на културната институция Калина Иванова. Инициативата ще продължи до 15 септември. „Нарочно за тази кампания сме закупили повече детски книги и наистина мога да кажа, че младите ни читатели се активизираха“, посочи още Калина Иванова.„Фокус“ припомня, че кампанията е насочена към всички ученици от учебните заведения на територията на Великотърновска община. Основната й цел е да провокира интереса на децата към книгите. Има осигурени награди за тези, които са били най-активни. Инициативата се осъществява под патронажа на председателя на Великотърновския общински съвет Венцислав Спирдонов.\r\nЛуиза ТРАНЧЕВА", "date": "2017-07-02", "title": "Велико Търново: Огромен интерес предизвиква кампанията „Ела в библиотеката“, която се провежда в града"}
{"url": "http://www.focus-news.net/news/2017/07/02/2411239/afp-broyat-na-zaginalite-pri-atakata-sreshtu-irakski-bezhanski-lager-dostigna-14-dushi.html", "text": "Общо 14 души на загиналите след нападение в лагер за бежанци в иракската провинция Анбар, предава AFP. \r\nПри експлозията в неделя са били ранени също така 13 души. Властите уточниха, че повечето от жертвите са жени и деца, но сред убитите има също така двама служители от силите за сигурност. \r\nВсе още никоя групировка не е поела отговорност за инцидента, но терористичната организация „Ислямска държава“ често извършва подобни нападения срещу цивилни в Ирак.  Мария Динкова", "date": "2017-07-02", "title": "AFP: Броят на загиналите при атаката срещу иракски бежански лагер достигна 14 души"}
{"url": "http://www.focus-news.net/news/2017/07/02/2411233/desislava-atanasova-komisiyata-za-samoletite-gripen-ako-izleze-sas-zakonodatelni-predlozheniya-shte-si-e-svarshila-rabotata.html", "text": "Комисията за самолетите „Грипен”, ако излезе със законодателни предложения, ще си е свършила работата. Това каза Десислава Атанасова – ГЕРБ, в разговор с Илиана Беновска в предаването “Беновска пита” по Радио К2 и Канал 3, в коментар по актуални политически теми, съобщиха от екипа на предаването\r\nБяха дискутирани темите - трябва ли премиерът Борисов да спре да информира обществеността чрез профила си във „Фейсбук”; хигиената на социалната мрежа. Десислава Атанасова заяви в началото на разговора, че иска да коментира встъпителните думи на водещата Илиана Беновска, която призова премиера Борисов да спре да информира обществеността за действията си чрез „Фейсбук”. Народният представител от ГЕРБ обясни, че така или иначе за политическите лидери работят пресцентрове, но може би в българската политика имаме още един феномен и това е феноменът „Борисов“, който поддържа своята фейсбук страница и чрез лични съобщения може да бъде достъпен. С него могат да се свържат хората, които имат нужда от съдействие. Тя даде пример със зимната буря в началото на годината, когато много хора, закъсали в автомобилите си на магистрала „Тракия“, са намерили помощ по този начин. „Така че аз мисля, че достъпът до властта, без значение на кого пишеш, е добър начин лидерът на държавата, трети път министър-председател, да бъде достъпен!“, категорична бе Десислава Атанасова. Според нея това искат и българските граждани, които са работодател на политиците. \r\n„Аз Ви благодаря за този коментар, точно това исках да Ви провокирам да кажете, да защитите това, което прави Борисов във „Фейсбук”. Но искам да обърна внимание на нещо друго. Тъй като тази мрежа е пълна с хейтъри, с лица с измислена самоличност, пишат се отвратителни, гадни, неверни неща, разпространяват се фалшиви новини. Много е хубаво, че г-н Борисов не само контактува чрез „Фейсбук”, но излъчва на живо почти всички събития, които се случват с него, в реално време и ние, журналистите, сме облагодетелствани от това. Но връщам се към хигиената на мрежата, ако тази мрежа се използва от политици от подобен ранг, от Борисов, от Вас, от министри трябва да се хигиенизира! Не може редом с новините, които Борисов излъчва, аз не случайно подчертах посланието, което той отправи от Дубровник на последния си пост, че политическият елит на всяка една държава, желаеща членство в евроатлантическите структури, трябва да надрасне историята, той даде нов знак за новата европейска политика в региона и не само в региона, за Европа като цяло и България. Той даде заявка за новата си мисия. Но такива важни послания, които ще се превърнат може би в начало на исторически процеси, нека да не звучи много бомбастично, не могат да бъдат редом с нискохигиенните присъствия и писания във „Фейсбук”. Ето тук ми отговорете като човек, имате сигурно и деца, които ползват „Фейсбук”!“, призова водещата Илиана Беновска. Десислава Атанасова отговори, че синът й е достатъчно голям, за да ползва „Фейсбук”, самата тя има профил в социалната мрежа и на стената й се пише какво ли не. Тя продължи, че фалшивите новини ги създава някой и това са различни политически субекти, а не просто някакви анонимни хора. „Фалшивите новини се създават с една единствена цел – да отклонят общественото внимание или да го насочат в някаква посока!“, категорична бе Атанасова. Тя се съгласи с водещата, че когато се поставят точките от дневния ред не само на България, но и на Европа, сигурно трябва да има и някакъв друг формат – чрез медиите и акредитирани журналисти. Но социалната мрежа е най-бързия начин това да стигне до максимално голям брой граждани.\r\n„Дали обаче се обхваща онзи таргет, който е градивният и работещият, във „Фейсбук” висят, да ме прощават потребителите, аз не съм голям „фейсбукаджия”, използвам го по работа, но в повечето случаи висят хора, които не се занимават със сериозни и градивни неща. Аз не се шегувах когато казах, че баба ми, която ще започне да получава 180 лева след актуализацията на пенсиите, няма да може да прочете това послание на Борисов, защото просто има хора, които не ползват „Фейсбук”. Не говоря само за възрастни, говоря и за млади хора!“, отбеляза водещата Илиана Беновска. Десислава Атанасова отговори, че живеем в напълно променени условия, живеем в дигитален свят. Водещата на свой ред отвърна, че и самите ние трябва да променяме условията, а не те да променят нас, а политиците трябва да задават тона на поведение. Журналистите и медиите също трябва да формират вкусове и да задават тон на поведение. Десислава Атанасова каза, че трябва да се търси и намира баланс, защото наистина това е социална мрежа с огромни възможности. Вярно е обаче, че тази социална мрежа нито възпитава, нито насърчава, затова може би трябва да сме малко по-внимателни. \r\n„На няколко пъти съм правила опит, чета коментари, които просто са недопустими, виждам, че лицето, което се представя чрез този профил, не е онова, което е написано. На няколко пъти просто съм се възмущавала и съм питала – ей ти, който пишеш това, кой си точно? Какво си направил в този живот, нещо построил ли си, създал ли си? Имаш ли семейство, деца, имаш ли кой да те обича, ти обичаш ли някого? Изчезват, нямат отговор на този въпрос! Много наивно звучи подобен род диалог!“, обясни водещата Илиана Беновска. Десислава Атанасова добави, че има и много платени посетители. Беновска каза, че има хора с по 1000 профила и ако един такъв човек напише днес от всеки по един коментар и да речем се плаща по един лев за коментар, това са 1000 лева доход. Водещата Беновска заяви още: „Така че аз призовавам за норма! Не за забрана, не за дискриминация, не за антидемокрация, а за някаква норма на хигиена! Затова казвам, че г-н Борисов може би трябва балансирано да присъства! Десислава Атанасова се съгласи и добави: „Ако мога да се пошегувам, нямаше да разберем за нашите политици или близки на политици много неща, ако го нямаше „Фейсбук”!“. Беновска на свой ред още веднъж призова: „Нека да разбираме, че той има магнолии, че има внуче, сещам се за такива симпатични публикации. Но когато се отправят големите политически послания, струва ми се, че нивото трябва да е по-високо!“.\r\nВ разговора бе коментирано още: анкетната комисия за избора на самолети „Грипен“; създаването й атака ли е срещу президента Радев?\r\n„Чрез „Фейсбук” ген. Радев реши да репликира дали „Грипен“ самолети трябва да купуваме или някакви други. Реден ли е този диалог между президент и Народно събрание и изобщо неговата позиция стана повод за дискусия. Кажете ми вашата официална позиция на ГЕРБ. Вие ще атакувате ли президента с цел да го дискредитирате с избора на „Грипен“ самолетите от служебното правителство?“, попита водещата Илиана Беновска. Десислава Атанасова заяви, че по отношение на междуинституционалната комуникация на първо място може да каже, че е било много лош знак от страна на президента да не присъства на първото заседание при откриването на Народното събрание. Тя обясни, че не помни случай друг път президентът да не присъства на първата пленарна сесия.\r\n„Какъв знак го разчитате това – като знак на антагонизъм, на високомерие ли, на неопитност ли?“, попита водещата Илиана Беновска. Десислава Атанасова отговори, че не иска да критикува президента, нито да разчита знаци, но смята, че това е прецедент, който не е в полза на президентската институция. Затова и не можем да търсим нещо добро в комуникацията между президентската институция чрез „Фейсбук” по отношение на избора на самолети, която служебното правителство е направило, оценката на президента, оценката на другите институции и оценката на Народното събрание. „И ако някой намесва президента в това дали Народното събрание създава анкетна комисия заради него и да замести името и ГЕРБ дали стои зад това, мога категорично да Ви отговоря – не!“, заяви народният представител от ГЕРБ. \r\n„Говори се, че бъдещето на министър-председателя Борисов е предначертано и може би следващото му поприще е да стане президент и вие сега активно, „гербаджийчетата”, от самото начало подкопавате авторитета на президента Радев с всичко, което Ви попадне под ръка!“, представи тази хипотеза водещата Илиана Беновска. Десислава Атанасова отговори, че ако трябва да говорим сериозно, единствените, които са свързали името на президента Радев с анкетната комисия, създадена от Народното събрание, са били народните представители от БСП, и то в рамките на дебата дали да бъде създадена тази анкетна комисия. Народният представител от ГЕРБ обясни, че анкетната комисия се създава защото когато е било взето това решение не е имало парламент и съответно не е имало кой да осъществи контрол над изпълнителната власт. От ГЕРБ са имали основание да поискат създаването на такава комисия, защото ще бъдат похарчени над 1,5 милиарда лева на българските данъкоплатци. Според Атанасова избирателите на всички партии искат да разберат как е било взето това решение. \r\n„Пропускате да кажете, че ген. Радев, докато беше командващ военновъздушните сили, категорично заставаше зад друг избор на друга марка самолети!“, отбеляза водещата Илиана Беновска. Десислава Атанасова заяви, че на всички е ясно, че президентът Радев е участвал, вземал е становище, давал е мнение и може би затова колегите й от БСП са се подвели и са свързали неговото име. \r\n„Ще Ви кажа какво казва днес Цветан Цветанов, той казва, че в малкото страни, закупили самолети „Грипен“, винаги е имало съмнения за корупция и напомня, че ген. Радев в качеството му на командващ ВВС тогава, е бил яростен привърженик за това да се купят „Ф-16“. Това помните ли го?“, попита водещата Илиана Беновска. Десислава Атанасова отговори, че няма никаква експертиза по отношение на авиацията, но помни нещо друго, а именно, че по време на кандидат-президентската кампания Румен Радев е бил в едно телевизионно студио и на въпрос дали се познава с Цецка Цачева е отговорил, че са се виждали когато е бил в Народното събрание, за да представи становището за бойните самолети. „Така че явно има връзка между предходното поприще на г-н президента, всички решения, които впоследствие са се вземали, но връзката вероятно я съзират предимно БСП, защото може би имат повече информация!“, заяви Атанасова. \r\n„Но за тези комисии Вие знаете като участник и даже председател на предишни комисии, юрист сте на всичкото отгоре, че не са много резултативни тези комисии. Те по-скоро акцентират върху създаването на обществено мнение, че народните представители не сте безучастни към процесите на обследване на различни странни и дори катастрофични неща, като КТБ например, но юридическа функция те нямат!“, отбеляза водещата Илиана Беновска. Десислава Атанасова заяви, че с част от тези заключения може да се съгласи, но с друга не. Тя обясни, че когато други разследващи институции работят е добре Народното събрание да има становище по темата, само обаче с оглед, ако смята да променя законодателството. Тя продължи, че иска да опонира водещата по отношение на Комисията за КТБ, която е работила некратко време, но е имала конкретни законодателни предложения, подкрепени от всички парламентарни групи. Тоест работата на комисията е била ползотворна, колкото и да се твърди, че анкетните комисии се създават, за да се замете даден въпрос. Според Атанасова вероятно има комисии, които нямат основание да съществуват и вероятно просто са отдушник на общественото напрежение. Но има и такива, които имат ясна, конкретна цел, важни законодателни промени, предложени след тяхната дейност и всички депутати трябва да се стремят да бъдат максимално полезни, когато вземат участие в подобни комисии. Водещата се съгласи, че може би понякога обществото възлага по-големи надежди на тези комисии, отколкото е възможно, но когато има законодателни промени, тогава задачата е изпълнена. \r\nБе обсъдена и темата за комисията за НДК.\r\n„Една шегичка, ще прозвучи шеговито, но всъщност е истина, знаете ли, че Естония, сградата, от която ще осъществява своето председателство, е една стара мелница? Какво толкова се фокусира върху НДК? Какви бяха тези 24 часови промени – Боршош е уволнен от Лиляна Павлова, Боршош е върнат от Борисов, НДК е преместена от министъра на европредседателството и е върната в Министерството на културата?“, попита водещата Илиана Беновска. Десислава Атанасова отговори, че тези решения са взети от министър-председателя и затова не би трябвало тя да ги обяснява. Тя продължи, че министър-председателят е едноличен орган в изпълнителната власт и по определени теми има пълна свобода да взема определени решения. „По-скоро от една страна аз съм доволна, че ГЕРБ взе участие и подкрепи създаването на тази комисия, за да отпаднат абсолютно всякакви съмнения, че нещо е скрито, че има някакво напрежение, корупционни схеми и може би е добре, че г-н Боршош се оттегли, за да не пречи на процеса на разследване от прокуратурата и по изследването от страна на анкетната комисия!“, заяви Атанасова. \r\n„Една скоба, понеже в началото говорихме за „Фейсбук”, г-н Боршош се заяви като почтен и ненарушил законите председател на борда на директорите на НДК във „Фейсбук”. После на следващата вечер, когато реши да се оттегли, пак във „Фейсбук” заяви тези работи. Г-жа Лиляна Павлова и тя във „Фейсбук” обясни защо е уволнила Боршош. Коментирайте, там ли им беше мястото?“, попита водещата Илиана Беновска. Десислава Атанасова отговори, че по повод на НДК сме станали свидетели наистина на много постове, но не смята, че това е било мястото за тях. Според Атанасова е било по-редно Лиляна Павлова и Мирослав Боршош да поговорят за всичко, което се е случвало в НДК и когато се взимат решения те да бъдат оповестени. Това нещо спокойно е могло да се случи в сградата на МС през медиите. \r\nВ разговора бяха коментирани още темите - какво работи ГЕРБ трети мандат във властта; Борбата с корупцията.\r\n„Запитах в началото, така съм озаглавила темата, какво работи ГЕРБ във властта, трети мандат? Нарочно Ви закачам с този въпрос и веднага ще кажа нещо конкретно, президентът Радев каза, че не вижда достатъчно политическа воля за борба с корупцията по високите етажи на властта. Вие сте и заместник-председател на Правната комисия. Хайде оборете го и оборете и БСП, които ви упрекваха, че работите по 23 минути на ден, че не работите, че нямате портфейл от закони. Какво работи ГЕРБ сега в третия мандат, на какво равнище сте?“, попита водещата Илиана Беновска. Десислава Атанасова заяви, че ако някой може да се похвали, че е обсъждал неколкократно антикорупционния закон, това е ПП ГЕРБ. Не президентът се е сетил, че трябва да има антикорупционен закон и единен орган за борба с корупцията. „Ама щяхте да родите едно отроче, малко дефектирало!“, отбеляза водещата Илиана Беновска. Атанасова отговори, че вече са коментирали, че ГЕРБ не са били съвсем съгласни с внесения антикорупционен закон от Меглена Кунева. Тогава законът е бил оттеглен и са били направени нови предложения. Но когато са се договаряли приоритетите в последните дни на 43-то Народно събрание, никой в управляващото мнозинство, освен ГЕРБ, не се е съгласил този закон да бъде част от дневния ред. „Тоест ГЕРБ в тази си част винаги е имал последователна позиция!”, категорична бе Атанасова. \r\nДесислава Атанасова обясни, че е наясно, че гражданите очакват от управляващото мнозинство борба с корупцията. Тя продължи, че преди няколко дни в пленарна зала са били приети промени в НПК по отношение на разследването на делата от СГС в Специализирания съд по отношение на висшите длъжности в държавата. „Тук получихте обвинения, че си правите ваш си специален съд, който ще прикрива големите корупционни схеми на властта и няма да ги разобличава, това беше на БСП аргумент!”, отбеляза водещата Илиана Беновска. Народният представител от ГЕРБ обясни, че вече няколко години има отчетност за това какво работи Специализираният наказателен съд. Оценките за неговата дейност са положителни, включително и в европейските доклади. Това е отговор, че нещо се прави в тази посока. По отношение на антикорупционния закон Десислава Атанасова увери, че той съвсем скоро ще бъде разискван в Народното събрание.\r\nБе дискутирано също острото противопоставяне между главния прокурор Сотир Цацаров и председателя на Върховния касационен съд (ВКС) Лозан Панов.\r\n„Предстои избор на нов Висш съдебен съвет (ВСС), въпрос първи, редно ли е тази необявена война от страна на протестъри, „Да, България”, „агнешки главички”, Прокопиев и т. н. в лицето на председателя на ВКС Лозан Панов да водят необявена война с главния прокурор Сотир Цацаров? Че даже Лозан Панов да ходи да иска конституционни промени от президента, да произнася политически речи от Тържествена зала на Съдебната палата? Трябва ли да приемете някаква норма, вие законодателят, която да хигиенизира правилата на поведение на висшите магистрати?”, попита водещата Илиана Беновска. Десислава Атанасова отговори, че магистратите имат етичен кодекс и продължи, че не одобрява такъв тип комуникация между институциите, особено тези, които са призвани да работят за справедлив и бърз процес. „Смятам, че не е от полза на никой от тези, които изброихте, противопоставянето, междуинституционалното, и не това е смисълът на съдебната реформа! Смисълът не е всеки ден да се говори в медиите за прекратени заседания!”, категорична бе Атанасова. Тя обясни, че за всички тези хора плащат българските данъкоплатци.\r\n„Под един знаменател ли слагате и Панов, и Цацаров, питам за съвсем конкретни лица, воюва се персонално?”, попита водещата Илиана Беновска. Десислава Атанасова отговори, че има предвид работещите в съдебната система. „Смятате ли, че ще си позволя да коментирам съвсем конкретни лица?”, попита тя. Водещата Беновска й отговори, че смята, че трябва. Народният представител обясни, че няма да го направи и по още една причина и тя е била изтъкната от самия главен прокурор, по повод на това, че един народен представител си е позволил преди няколко дни да звъни на един районен прокурор. „Г-н Манол Генов, народен представител от БСП без имунитет си е позволил, по думите на главния прокурор, сигурно и Вие сте видели неговата реакция, да звънне мисля на районния прокурор на Асеновград. Не знам с какви искания или нареждания, но съдейки по реакцията на главния прокурор и неодобрението, че политиците не бива да си позволяват вмешателство в прокуратурата или съдебната власт изобщо. Не смятам, че е редно и аз да правя какъвто и да е коментар!”, заяви Десислава Атанасова. \r\nАтанасова обаче подчерта, че законодателите са свършили огромна част от работата по отношение на съдебната реформа. Прокурорската и Съдийската колегия на ВСС са избрали своите представители, предстои парламентът да избира и то с мнозинство от 2/3. Народният представител посочи, че във ВСС ще попаднат професионалисти. „Ако пак продължават тези, няма как да ги нарека, скечове, събития, случки във ВСС?”, попита водещата Илиана Беновска. Нейният събеседник отговори, че това не е от полза за никого. „Именно затова Ви попитах, в основата е политическо и личностно противопоставяне!”, настоя водещата. Народният представител от ГЕРБ отговори, че не смята това за редно. „Какво очаквате да направя аз, в лично качество?”, попита Десислава Атанасова. Водещата отговори: „Да вземете да забраните – председателят на ВКС няма право да развива политическа дейност!”. Атанасова отговори, че всеки сам би могъл да оцени своето поведение. „Все пак говорим за един от тримата големи, ако някой няма усет за поведението си, едва ли политиците биха могли да го поставят в определени рамки”, заяви Атанасова. „Аз бих казала, че ако някой няма самооценка правилна историята и времето ще го оценят и с малко търпение от наша страна нещата ще си дойдат на мястото!”, завърши Илиана Беновска своя разговор с Десислава Атанасова в предаването „Беновска пита” по „Канал 3“ и „Радио К2.", "date": "2017-07-02", "title": "Десислава Атанасова: Комисията за самолетите „Грипен”, ако излезе със законодателни предложения, ще си е свършила работата"}
{"url": "http://www.focus-news.net/news/2017/07/02/2411244/interfaks-moskovskite-vlasti-sa-poluchili-anonimen-signal-za-postaveni-vzrivni-ustroystva-na-dve-gari.html", "text": "Полицията и Министерството за извънредни ситуации на Русия са получили анонимно обаждане за поставени взривни устройства в две московски гари, предава Интерфакс.\r\n В момента властите извършват проверка в Курската и Киевската гара, съобщава източник на агенцията, без да разкрива обаче допълнителни подробности.  Мария Динкова", "date": "2017-07-02", "title": "Интерфакс: Московските власти са получили анонимен сигнал за поставени взривни устройства на две гари"}
{"url": "http://www.focus-news.net/news/2017/07/02/2411242/pozharat-na-smetishteto-na-ihtiman-otnovo-se-razgorya-oganyat-e-lokaliziran-obzor.html", "text": "Пожар избухна на сметището на Ихтиман. Началникът на Националния оперативен център на ГД „Пожарна безопасност и защита на населението“ (ПБЗН) комисар Тошко Бързилов обясни пред Агенция „Фокус“, че сметището на Ихтиман гори от няколко дни. Огънят е бил локализиран, но заради високите температури, пак се е разгорял. С пламъците се борят екип от пожарната, водоноска, осигурена от Община Ихтиман и два булдозера. Бързилов увери, че на този етап няма опасност за населението и за движението по автомагистрала „Тракия“, тъй като пожарът е локализиран и е в рамките на сметището. „Екипите ни продължават да работят. Няма как напълно да бъде потушен, тъй като гори в дълбочина, не само в повърхностния слой. Затова е необходим по-голям период от време за потушаването на един пожар. Надявам се колегите да се справят, но работата им може да продължи и 2-3 дни, тъй като огънят се засипва със земя, изолира се, полива се с вода“, обясни комисар Бързилов. Според него на този етап не са необходими други екипи, тъй като смята, че ще се справят тези, които са там в момента.\r\nДиректорът на ГД „ПБЗН“ гл. комисар Николай Николов заяви пред журналисти след провелия се Национален оперативен щаб заради градушките, че ситуацията с пожара около Ихтиман се овладява. „Проблемът тръгва там от прословутото сметище, което трети ден продължава да гори“, допълни гл. комисар Николов. По думите му за деня обстановката е сравнително спокойна - около 208 са излизанията до момента пожарникарските служби. Той поясни, че вчера обстановката е била по-тежка, тъй като са изгорели около 7000 дка житни масиви. \r\nЛюба АЛЕКСИЕВА", "date": "2017-07-02", "title": "Пожарът на сметището на Ихтиман отново се разгоря, огънят е локализиран (ОБЗОР)"}
{"url": "http://www.focus-news.net/news/2017/07/02/2411260/abc-news-shestima-dushi-sa-zaginali-pri-samoletna-katastrofa-severno-ot-uiskonsin.html", "text": "Американските власти съобщиха, че шестима души са загинали, след като самолет се е разбил северно от Уисконсин, предава ABC News. \r\nИнцидентът се е случил в 3.21 ч. в събота край град Филипс, намиращ се в щата Арканзас. \r\nВластите уточниха, че самолетът е излетял от Чикаго и е трябвало да кацне в Канада. \r\nОт Националния борд по транспортна сигурност отбелязаха, че между пилота и ръководителите на полети е протичала дискусия за „местно климатично явление“. Скоро след това самолетът е изчезнал от радарите.  Мария Динкова", "date": "2017-07-02", "title": "ABC News: Шестима души са загинали при самолетна катастрофа северно от Уисконсин"}
{"url": "http://www.focus-news.net/news/2017/07/02/2411236/chez-burya-prekasna-elektrozahranvaneto-v-obshtinite-pleven-breznik-i-radomir.html", "text": "Буря прекъсна електрозахранването в общините Плевен, Брезник и Радомир. Това съобщиха за Агенция „Фокус“ от пресцентъра на ЧЕЗ.", "date": "2017-07-02", "title": "ЧЕЗ: Буря прекъсна електрозахранването в общините Плевен, Брезник и Радомир"}
{"url": "http://www.focus-news.net/news/2017/07/02/2411262/pazardzhik-uvelichavat-se-zhalbite-i-signalite-do-ombudsmana-na-obshtinata.html", "text": "Институцията омбудсман явно работи, защото жалбите и сигналите през първите четири месеца на тази година са се увеличили в сравнение с предходното четиримесечие. Това каза пред Радио „Фокус” – Пазарджик общественият посредник на община Пазарджик Георги Шопов. „Това не е някакъв особен успех и аз бих бил доволен, ако жалбите намаляват, защото това ще означава, че няма проблеми. Гражданите чрез омбудсмана имат пряк достъп до своите проблеми. Независимо дали въпросът на гражданина е решен положително или отрицателно, хората са удовлетворени, защото получават отговор на своите въпроси”, коментира Шопов. \r\nТой допълни, че през първите четири месеца на годината са се увеличили предимно сигналите, свързани с дейността на общинската администрация и те са много повече в сравнение с предишния отчетен период. „Повечето от тях са решени положително, с изключение на един въпрос за детска площадка на улица „Верила”. Това, което констатираме и смятам, че ще бъде характерно и за следващите периоди, е, че продължават да съществуват сериозни проблеми в комуникацията, обслужването на гражданите от държавните институции - ВиК, ТЕЛК, НАП, НОИ. В повечето случаи жалбите не са основателни и това се дължи, според мен, на не дотам високата степен на правна култура и злоупотреба с правната култура. При мен се отчита увеличение на жалбите, които засягат дейността на съдебната система. Тоест, решен е въпросът, но въпреки това хората идват и подават жалби, на които отговаряме”, каза още омбудсманът на Пазарджик. По думите му голям брой жалби не са регистрирани, защото те категорично не се отнасят към дейността на омбудсмана или на общинската администрация.\r\nОт началото на годината до края на месец април при обществения посредник на община Пазарджик Георги Шопов са постъпили общо 21 писмени и 28 устни жалби, сочи отчетът за дейността на омбудсмана, като жалбите са основно във връзка с дейността на органите на местното самоуправление и техните администрации, ВиК, телекомуникационните компании, НОИ, НАП, както и по въпроси и проблеми, свързани с етажната собственост. Част от постъпилите жалби са по въпроси от компетентността на органите на съдебната власт, поради което не са разгледани. Не намаляват жалбите във връзка с дейността на ТЕЛК. Основното оплакване е свързано със сроковете на изготвяне на решенията. Те са издавани след намесата на обществения посредник, но проблемът не е отстранен, което според Георги Шопов показва, че са необходими законови промени, насочени към подобряване на дейността на ТЕЛК, още повече, че се касае за интересите на граждани с трайни увреждания.\r\nТеодора ДИМИТРОВА", "date": "2017-07-02", "title": "Пазарджик: Увеличават се жалбите и сигналите до омбудсмана на общината"}
{"url": "http://www.focus-news.net/news/2017/07/02/2411263/si-dzinpin-badeshteto-na-siriya-tryabva-da-se-opredeli-ot-samiyat-siriyski-narod.html", "text": "Китай смята, че е необходимо да се гарантира и уважава независимостта, суверенитета и териториалната цялост на Сирия, заяви китайският президент Си Дзинпин в интервю за ТАСС, проведено преди визитата му в Москва. \r\n„В момента сирийският въпрос е най-сложната гореща точка в Близкия Изток. Той не само осъжда сирийския народ на големи страдания, но и сериозно заплашва мира и стабилността в региона и в света като цяло“, подчерта Си. \r\n„Позицията на Китай за разрешаването на сирийския конфликт остава непроменена: необходимо е да се гарантира и уважава независимостта, суверенитета и териториалната цялост на Сирия. Бъдещето на страната трябва да реши самият сирийски народ и няма друга алтернатива освен политическото разрешаване на ситуацията“, коментира китайският държавен глава. \r\nТой посочи, че в последно време се наблюдава „позитивна тенденция“ в търсенето на изход от конфликта. „Засегнатите страни подписаха меморандум в Астана и постигнаха съгласие за създаване в Сирия на зони на деескалация. Женевският преговорен процес под егидата на ООН продължава да бележи напредък“, допълни Си.  Мария Динкова", "date": "2017-07-02", "title": "Си Дзинпин: Бъдещето на Сирия трябва да се определи от самият сирийски народ"}
{"url": "http://www.focus-news.net/news/2017/07/02/2411261/plovdiv-bezplatni-ochni-pregledi-za-hora-nad-55-godishna-vazrast-shte-se-izvarshvat-ot-10-yuli-do-18-avgust-v-universitetskata-bolnitsa-v-grada.html", "text": "Безплатни очни прегледи за хора над 55-годишна възраст ще се извършват в Университетската болница в Пловдив. Това съобщиха за Радио „Фокус“ – Пловдив от лечебното заведение. Безплатните прегледи за макулна дегенерация, свързана с възрастта и старческата катаракта, ще се провеждат в периода от 10 юли до 18 август в Клиниката по очни болести на болницата. \r\nИзвършването на периодични контролни прегледи за хората във възрастовата група над 55 години е от изключителна важност, защото макулната дегенерация и сенилната катаракта (старческото перде) са заболявания, които се срещат предимно при тях, подчертаха от пресцентъра на лечебното заведение.\r\nС напредване на възрастта честотата на тези очни заболявания нараства значително. Засягат се двата пола и обикновено страдат и двете очи. Оплакванията при двете заболявания могат да бъдат сходни и практически неразличими от пациентите – намалено зрение надалеч и наблизо, влошена контрастна светлочувствителност, разкривяване на образите и други.\r\nТони МИХАЙЛОВ", "date": "2017-07-02", "title": "Пловдив: Безплатни очни прегледи за хора над 55-годишна възраст ще се извършват от 10 юли до 18 август в Университетската болница в града"}
{"url": "http://www.focus-news.net/news/2017/07/02/2411235/pazardzhik-po-predvaritelni-danni-kandidatat-na-gerb-hristina-vencheva-pecheli-chastichnite-kmetski-izbori-v-selo-boshulya-s-361-glasa.html", "text": "По предварителни данни кандидатът на ГЕРБ Христина Венчева печели частичните кметски избори в село Бошуля с 361 гласа, предаде репортер на Агенция \"Фокус\". Втори в кметската надпревара остава кандидатът на БСП Любен Христосков със 150 гласа. Христосков, който беше четири поредни мандата кмет на селото, отново се яви на изборите, след като през март подаде молба са напускане на поста тъй като с решение на ВАС бе възстановен на работа в системата на МВР. \r\nИзборният ден в селото приключи при 73,68% избирателна активност и без сигнали за нарушения. На изборите гласуваха 532 души от 722, имащи право на глас.", "date": "2017-07-02", "title": "Пазарджик: По предварителни данни кандидатът на ГЕРБ Христина Венчева печели частичните кметски избори в село Бошуля с 361 гласа"}
{"url": "http://www.focus-news.net/news/2017/07/02/2411266/plovdiv-vremenno-e-ogranicheno-dvizhenieto-po-aktivnata-i-avariynata-lenta-pri-km-135-na-avtomagistrala-trakiya-v-posoka-sofiya-poradi-avariral-tovaren-kamion.html", "text": "Временно е ограничено движението по активната и аварийната лента при км 135 на автомагистрала \"Тракия\" в посока София, поради аварирал товарен камион. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента и се регулира от пътна полиция.", "date": "2017-07-02", "title": "Пловдив: Временно е ограничено движението по активната и аварийната лента при км 135 на автомагистрала \"Тракия\" в посока София, поради аварирал товарен камион"}
{"url": "http://www.focus-news.net/news/2017/07/02/2411232/asenovgrad-protestirashtite-poveche-ot-polovin-chas-stoyat-na-kragovoto-krastovishte-pred-tsarkvata-sv-atanas.html", "text": "Повече от половин час участниците в протеста стоят на кръговото кръстовище пред църквата \"Св. Атанас\" в Асеновград, предаде репортер на Радио \"Фокус\" - Пловдив. Част от протестиращите хвърлиха бутилки от минерална вода и запалки по ситуираните на място жандармеристи, но силите на реда на отвърнаха на провокацията. На място са главният секретар на МВР главен комисар Младен Маринов и заместник-директорът на Главна дирекция „Национална полиция” стaрши комисар Тодор Гребенаров. В охраната на протеста са включени коли на жандармерията, оборудвани с водни оръдия. УЧастниците в протеста вече наброяват около 10 000 души.\r\nЦветана ТОНЧЕВА", "date": "2017-07-02", "title": "Асеновград: Протестиращите повече от половин час стоят на кръговото кръстовище пред църквата \"Св. Атанас\""}
{"url": "http://www.focus-news.net/news/2017/07/02/2411267/darzhavata-predprie-speshni-merki-sreshtu-loshoto-vreme-obzor.html", "text": "Държавата предприе спешни мерки срещу лошото време. Това стана ясно след провелия се Национален оперативен щаб, създаден съгласно Стратегията за намаляване на риска от бедствия 2014-2020. Спешната среща бе разпоредена от министър-председателя Бойко Борисов и се проведе в сградата на МВР. В нея участваха: министърът на вътрешните работи Валентин Радев, представители на Министерството на земеделието, храните и горите, Министерството на отбраната, Министерството на регионалното развитие и благоустройството, Министерството на околната среда и водите и проф. Брънзов, директор на Националния институт по метеорология и хидрология (НИМХ) към Българската академия на науките (БАН). Задачата на щаба бе да направи оценка на ситуацията и да разпореди превантивни мерки на Единната спасителна система, областните управители и местните власти. \r\nСлед заседанието силовият министър Валентин Радев коментира пред журналисти, че са се свързали с всички областни управители и са взели превантивни мерки заради очакваните дъждове. Той изрази надежда този път да няма изненади и обясни, че линията на дъжда обхваща Видин, Монтана, Враца и Плевен. Радев увери, че са проверили всички системи и язовири, като държат връзка по между си. Той заяви, че са се свързали и с Агенцията за борба с градушките и подчерта, че от агенцията имат готовност и са пуснали няколко ракети. „Опитваме се да не се случи, това което се е случвало преди“, каза Радев. По думите му няма опасност от вдигане на нивата на реките вследствие на дъждовете. \r\nДиректорът на ГД „ПБЗН“ гл. комисар Николай Николов допълни, че областните управители трябва да установят наблюдатели по критичните участъци на реките, за да може проблемът да се хване отрано. По думите му по закон Кризисният щаб се събира при настъпило бедствие, но в случая ситуацията е прогнозирана евентуално тежка, поради което тя е с превантивни мерки. Той обясни, че идеята е била министърът да въведе Националния план в частта, свързана със защитата при наводнения, да прозвъни всички областни управители, да им заостри вниманието за техните планове, както и за предприетите мерки. \r\nПремиерът Борисов е наредил областните управители да бъдат по местата си и са докладват във всеки един момент за ситуацията по региони. Министър-председателят е разпоредил още при утежняване на обстановката поради метеорологични условия, да бъде информиран незабавно за предприемане на допълнителни мерки.\r\nМеждувременно от Националния институт по метеорология и хидрология (НИМХ) при БАН обявиха предупреждение за гръмотевични бури и обилни валежи за 25 области в страната за 3 юли 2017 г. В 10 области в страната важи оранжев предупредителен код. Това са областите Видин, Враца, Монтана, Плевен, Ловеч, Велико Търново, Габрово, Русе, Търговище и Разград. Там се очакват силни гръмотевични бури, значителни валежи и градушки. Очаквани количества валежи са 35-65 мм за 12 часа. При тази степен на предупреждение са възможни наводнения на имоти и в транспортната мрежа, прекъсвания в електроснабдяването, комуникациите и водопреносната мрежа. Възможно е да се наложи частична евакуация. Възможни са внезапни наводнения, пориви на вятъра и градушки и мълнии, които могат да нанесат поражения върху сградите. Съществува опасност при шофирането заради намалена видимост и аквапланинг. \r\nЖълт код за гръмотевични бури и обилни валежи е обявен в областите Силистра, Шумен, Варна, Бургас, Сливен, Ямбол, Кърджали, Хасково, Стара Загора, Пловдив, Пазарджик, Смолян, Софийска област, София-град и Перник. В тези области също се очакват силни гръмотевични бури, значителни валежи и градушки, но в по-малки количества - до 35 мм за 12 часа.\r\nВалежите в  Западна България започната още в неделя вечерта като заради лошото време без ток останаха три общини - Брезник, Радомир и Плевен. В столицата екипи на Аварийна помощ и превенция“ се отзоваха на 8 сигнала вследствие на бурята, при два от тях став авъпрос за срутени от бурята покриви.\r\nДеница КИТАНОВА", "date": "2017-07-02", "title": "Държавата предприе спешни мерки срещу лошото време (ОБЗОР)"}
{"url": "http://www.focus-news.net/news/2017/07/02/2411241/haskovo-izdignatiyat-ot-initsiativen-komitet-kostadin-atanasov-pocheli-izborite-v-dimitrovgradskoto-selo-yabalkovo-s-30-glasa-prednina-pred-kandidata-na-gerb-po-predvaritelna-informatsiya.html", "text": "По предварителна информация издигнатият от Инициативен комитет Костадин Атанасов почели изборите в димитровградското село Ябълково с 30 гласа преднина пред кандидата на ГЕРБ, предаде репортер на Агенция \"Фокус\". Изборният ден в селото приключи при 63.93% избирателна активност и без сигнали за нарушения. Правото си на вот упражниха 716 от 1120, имащи право на глас. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. Антонов бе първоначалният кандидат на ГЕРБ за кметския пост, но поради внезапната му смърт в началото на юни, регистрацията му бе заличена, а ГЕРБ издигна като свой кандидат в надпреварата временноизпълняващия длъжността на кмет Вангел Попов. Очаквайте подробности.", "date": "2017-07-02", "title": "Хасково: Издигнатият от Инициативен комитет Костадин Атанасов почели изборите в димитровградското село Ябълково с 30 гласа преднина пред кандидата на ГЕРБ, по предварителна информация"}
{"url": "http://www.focus-news.net/news/2017/07/02/2411269/veliko-tarnovo-dobro-e-sastoyanieto-na-proletnite-kulturi-v-oblastta.html", "text": "Добро е състоянието на пролетните култури в област Велико Търново. Това каза за Радио „Фокус“ – Велико Търново Пенка Стателова, гл. експерт в Областна дирекция „Земеделие“. Тя посочи, че в областта са засети 524 000 дка със слънчоглед. В момента културата е в много добро състояние на цъфтеж. Площите засети с царевица пък са 303 000 дка. „Към момента състоянието на пролетниците е добро, но последващото им развитие зависи от агроеметеорологичните условия. Рано е още да се предполага какви ще бъдат резултатите от пролетните култури“, допълни Пенка Стателова.\r\nТя посочи, че традиционно в област Велико Търново се сеят между 800 000 и 900 000 декара с пролетни култури. Същите са и площите с есенни култури. „Тоест, преминаването от една култура в друга не е за сметка на пролетните или, съответно, на есенни култури“, допълни Пенка Стателова.\r\nНадежда КРЪСТЕВА", "date": "2017-07-02", "title": "Велико Търново: Добро е състоянието на пролетните култури  в областта"}
{"url": "http://www.focus-news.net/news/2017/07/02/2411272/smolyan-v-kluba-na-deytsite-na-kulturata-shte-bade-predstavena-izlozhba-na-hudozhnika-yordan-yordanov.html", "text": "В Клуба на дейците на културата в Смолян ще бъде представена изложба на художника Йордан Йорданов, съобщиха от организацията. Йордан Йорданов (Юри) е роден в Смолян, но е типичен пловдивски художник. Ретроспективната колекция, която ще бъде представена, включва пейзажи от различни сезони в планината, морски хоризонти, графични и скулптурни творби. Характерното за стила на твореца е почти фотографската точност, с която създава своите реалистични платна, огрени от много светлина и топлота. Изложбата ще бъде открита от 18.00 часа в понеделник, 3 юли, в изложбена зала „Петър Стайков“ в Клуба на дейците на културата.", "date": "2017-07-02", "title": "Смолян: В Клуба на дейците на културата ще бъде представена изложба на художника Йордан Йорданов"}
{"url": "http://www.focus-news.net/news/2017/07/02/2411268/politico-pier-moskovisi-iska-da-se-kandidatira-za-predsedatel-na-evropeyskata-komisiya-prez-2019g.html", "text": "Еврокомисарят по икономическите и финансовите въпроси Пиер Московиси има желание да заеме поста на председател на Европейската комисия, след като през 2019 г. изтече мандатът на Жан-Клод Юнкер, предава Politico. \r\n„Кандидатирането за поста на председател на Европейската комисия би представлявало интерес за мен“, заяви Московиси в интервю за германското издание Welt am Sonntag.\r\nФренският социалист допълни, че след слабите изборни резултати за левите в много държави членки на блока „европейската социалдемокрация е в криза“ и трябва да бъде повторно изградена преди европейските избори след две години. \r\nМиналия месец Московици заяви пред Politico, че подкрепя призивите за европейски финансов министър и че за него ще бъде чест да поеме този пост.   Мария Динкова", "date": "2017-07-02", "title": "Politico: Пиер Московиси иска да се кандидатира за председател на Европейската комисия през 2019г."}
{"url": "http://www.focus-news.net/news/2017/07/02/2411264/asenovgrad-grupa-ot-okolo-150-dushi-prodalzhava-da-protestira-pred-edin-ot-podstapite-kam-tsiganskata-mahala-v-grada.html", "text": "Група от около 150 души продължава да протестира пред един от подстъпите към циганската махала в града, предаде репортер на Радио \"Фокус\" - Пловдив. Групата се отцепи, след като първоначално протестът утихна и хората се разотидоха, и се върна обратно към охраняваните от жандармерията подстъпи към махалата. До преди минути протестиращите пяха химна на Р България и скандираха \"Сърце, душа - за България\", както и \"Кой не скача, е мангал\". За краен час на протеста бе обявен 22.00 часа, въпреки това все още няма информация докога ще продължи.", "date": "2017-07-02", "title": "Асеновград: Група от около 150 души продължава да протестира пред един от подстъпите към циганската махала в града"}
{"url": "http://www.focus-news.net/news/2017/07/02/2411273/stara-zagora-lyatna-akademiya-za-detsa-organizira-biblioteka-iskra-v-kazanlak.html", "text": "На 3 юли за седма поредна година библиотека „Искра” в Казанлък ще открие лятна академия за деца под мотото „Забавно лято в библиотеката”, каза за Радио „Фокус” директорът на библиотеката Анна Кожухарова. Тя поясни, че до края на август от 10.00 до 12.00 часа в работните дни от седмицата  ще се провеждат различни занятия с децата, като акцентът ще бъде върху развитието на техните художествени умения, изграждане на правилно отношение към четенето и книгата, както и предоставяне на  възможност за творческа изява. 1 лев е дневната такса за посещение на занималнята. Заниманията ще се провеждат както в Детски отдел на библиотеката, така и в останалите й структури. Част от занятията ще се провеждат в новооткрития Детски център за творчество и четене, разположен в един от филиалите на библиотеката в стария квартал на Казанлък - „Кулата“. Организаторите са подготвили богата програма за лятото на децата от Казанлък и гостите на града, която включва краеведски експедиции и много творчески работилници. Ще бъде продължена традицията по издаване на вестника на академията „Наше лято“.\r\nЗа втора поредна година децата ще бъдат приобщени към големия свят на българския фолклор, чрез начинанията в рубриката „Пръски от извора“, в която библиотеката си партнира с Фолклорен ансамбъл „Гъдулица“. „Всичко, което прави библиотеката за света на големите, се опитваме чрез интерактивни игри да адаптираме към децата. Затова и очакваме децата да продължат работа по проекта „На една земя, под едно небе. При изворите на живота“, свързан с етнографията на казанлъшки регион“, поясни директорът на библиотеката в Казанлък.\r\nСлавяна ГАЙДАРОВА", "date": "2017-07-02", "title": "Стара Загора: Лятна академия за деца организира библиотека „Искра“ в Казанлък"}
{"url": "http://www.focus-news.net/news/2017/07/02/2411271/cbs-news-zaradi-podozritelen-paket-metrostantsiyata-na-svetovniyat-targovski-tsentar-v-nyu-york-e-bila-evakuirana.html", "text": "Заради подозрителен пакет метростанцията на Световният търговски център в Ню Йорк е била евакуирана, предава CBS News. \r\nДвижението на влаковете е спряно, а в момента властите извършват проверка на място. \r\n„Заради работата на полицията, движението от и до метростанцията на Световния търговски център е преустановено“, съобщиха властите в „Туитър“.   Мария Динкова", "date": "2017-07-02", "title": "CBS News: Заради подозрителен пакет метростанцията на Световният търговски център в Ню Йорк е била евакуирана"}
{"url": "http://www.focus-news.net/news/2017/07/02/2411275/bbc-stivan-hoking-predupredi-che-reshenieto-na-donald-tramp-za-parizhkoto-sporazumenie-mozhe-da-dovede-do-neobratimi-klimatichni-promeni.html", "text": "Стивън Хокинг заяви, че решението на американския президент Доналд Тръмп да оттегли САЩ от Парижкото споразумение може да доведе до необратими климатични промени, предава BBC. \r\nАстрофизикът изрази притеснението си, че при човека агресията е „вродена“ и нашата най-добра надежда за оцеляване е да живеем на други планети. \r\n„Ние сме близо до точката, в която глобалното затопляне ще стане необратимо. Действията на Тръмп могат да бъдат последната капка за Земята и планетата ни да стане като Венева. Температурата ще се покачи до 250 градуса и ще вали сярна киселина“, заяви Хокинг в ексклузивно интервю за BBC, което съвпада с неговия 75-ти рожден ден.  Мария Динкова", "date": "2017-07-02", "title": "BBC: Стивън Хокинг предупреди, че решението на Доналд Тръмп за Парижкото споразумение може да доведе до необратими климатични промени"}
{"url": "http://www.focus-news.net/news/2017/07/02/2411277/plovdiv-za-uchitel-po-bel-i-angliyski-ezik-kakto-i-za-lekar-sa-obyavenite-svobodni-rabotni-mesta-za-visshisti-v-asenovgrad-v-nachaloto-na-yuli.html", "text": "За учител по БЕЛ и английски език, лекар, логопед, психолог, главен инспектор и двама счетоводители са обявените свободни работни места за висшисти в Асеновград в началото на месец юли. Това съобщиха за Радио „Фокус“ – Пловдив от ръководството на Дирекция „Бюро по труда“ – Асеновград. През последната седмица са обявени и над 100 свободни работни места за хора с основно и средно образование – монтажници, машинни оператори, готвачи, сервитьори и шивачи. Сред търсените работници в Асеновград са също настройчици, кредитни консултанти, продавач-консултанти, фризьори, механици, камериери и обслужващи работници. Свободни работни места са обявени също за работници за правене на колбаси и за опаковачи. От Дирекция „Бюро по труда“ в Асеновград информираха, че работните места по схема „Обучения и заетост на младите хора” са общо 57 – по 9 за фризьори и сервитьори по 5 за бармани, сервитьори, продавач-консултанти и майстор-готвачи, по 3 за помощник-готвачи, автомонтьори и рекламни експерти, по две за търговски експерти и готвачи, както и по едно работно място за рецепционист в хотел, архивист, младши счетоводител и работник за формоване на хранителни продукти.\r\nТони МИХАЙЛОВ", "date": "2017-07-02", "title": "Пловдив: За учител по БЕЛ и английски език, както и за лекар, са обявените свободни работни места за висшисти в Асеновград в началото на юли"}
{"url": "http://www.focus-news.net/news/2017/07/02/2411276/interfaks-na-kievskata-i-kurskata-gara-v-moskva-ne-sa-namereni-opasni-predmeti.html", "text": "На Киевската и Курската гара в Москва не са били намерени опасни предмети, съобщи източник, запознат със ситуацията, предава Интерфакс. \r\nПри проверката на полицията и службите за извънредни ситуации не са били намерени предмети, представляващи заплаха. \r\nПо-рано беше съобщено, че е получен сигнал за поставени взривни устройства на територията на столичните гари.  Мария Динкова", "date": "2017-07-02", "title": "Интерфакс: На Киевската и Курската гара в Москва не са намерени опасни предмети"}
{"url": "http://www.focus-news.net/news/2017/07/02/2411243/targovishte-dps-pecheli-chastichnite-kmetski-izbori-v-obshtina-antonovo-vtori-ostavat-gerb-a-bsp-treti-po-predvaritelni-danni.html", "text": "По предварителни данни кандидатът на ДПС Хайредин Мехмедов печели частичните кметски избори в Община Антоново с 1908, предаде репортер на Агенция \"Фокус\". На второ място е кандидатът на ГЕРБ Али Алиев с 721 гласа. Трети в кметската надпревара е издигнатата от БСП Цветелина Станкова, която е получила 474 гласа. Изборният ден в общината приключи при 62.3% избирателна активност и без сигнали за нарушения. Общо гласувалите на кметските избори са 3190 от 5121, имащи право на глас. До изборите в Антоново се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание.", "date": "2017-07-02", "title": "Търговище: ДПС печели частичните кметски избори в Община Антоново, втори остават ГЕРБ, а БСП  - трети, по предварителни данни"}
{"url": "http://www.focus-news.net/news/2017/07/02/2411270/atanas-ilkov-odmvr-plovdiv-protestat-v-asenovgrad-se-uspokoyava-vse-oshte-malka-grupa-se-buntuva-no-varvim-kam-priklyuchvane.html", "text": "Протестът в Асеновград се успокоява. Това каза за Агенция „Фокус“ директорът на ОДМВР-Пловдив Атанас Илков. „Все още има малка групичка, която се бунтува, но вървим към приключване. В Асеновград все още няма задържани лица“, коментира Илков. \r\nЗа сбиването между две цигански фамилии в Шекер махала в Пловдив, той уточни, че е овладяна ситуацията и всичко е под контрол. Директорът на ОДМВР-Пловдив не пожела да коментира на този етап дали там има задържани.", "date": "2017-07-02", "title": "Атанас Илков, ОДМВР-Пловдив: Протестът в Асеновград се успокоява, все още малка група се бунтува, но вървим към приключване"}
{"url": "http://www.focus-news.net/news/2017/07/02/2411265/sofiya-ekipite-na-avariyna-pomosht-i-preventsiya-kam-stolichna-obshtina-sa-reagirali-na-8-signala-zaradi-buryata-silniyat-vyatar-e-saboril-pokrivite-na-dve-kashti.html", "text": "Имаме няколко сигнала, по които работим. Единият е в района на бул. „Тодор Александров“ и ул. „Алдомировска“. Там е паднал част от покрив на тротоара. Това съобщи за Агенция „Фокус“ Красимир Димитров от Дирекция „Аварийна помощ и превенция“ към Столична община. „В село Владая също е паднал покрив, а в ж.к. „Люлин“ се е скъсал кабел с високо напрежение. Четвъртият ни екип е в готовност, ако има някакви други проблеми. Той обикаля по булевардите „България“ и „Цариградско шосе“, ако има наводнени участъци“, коментира Димитров. Той уточни, че до момента са обработили 8 сигнала и увери, че засега обстановката е спокойна. \r\n„Причината за падналите покриви е силният вятър. Направили сме всичко възможно да се обезопасят. Времето се нормализира. Ще останем на разположение през цялата нощ“, каза още той.\r\nЛюба АЛЕКСИЕВА", "date": "2017-07-02", "title": "София: Екипите на „Аварийна помощ и превенция“ към Столична община са реагирали на 8 сигнала заради бурята, силният вятър е съборил покривите на две къщи"}
{"url": "http://www.focus-news.net/news/2017/07/02/2411240/plovdiv-sbivane-mezhdu-dve-romski-familii-e-stanalo-v-sheker-mahala-dve-koli-na-zhandarmeriyata-se-iztegliha-ot-protesta-v-asenovgrad.html", "text": "В Шекер махала в Пловдив е станало сбиване между две ромски фамилии, което наложи оттеглянето на две коли от жандармерия от асеновгардския протест за Пловдив. Това съобщи пред журналисти директорът на ОДМВР-Пловдив Атанас Илков, предаде репортер на Радио „Фокус“-Пловдив.\r\nВ Асеновград протестиращите продължават да стоят на кръговото в града. Няма напрежение, протестът протича кротко. Полицейските кордони продължават да охраняват събралите се хора.\r\nЦветана ТОНЧЕВА", "date": "2017-07-02", "title": "Пловдив: Сбиване между две ромски фамилии е станало в Шекер махала, две коли на жандармерията се изтеглиха от протеста в Асеновград"}
{"url": "http://www.focus-news.net/news/2017/07/02/2411274/vidin-obshtinskiyat-krizisen-shtab-obsadi-prevantivni-merki-zaradi-ochakvanite-intenzivni-valezhi.html", "text": "Заседанието на щаба за защита при бедствия в Община Видин се проведе под председателството на инж. Цветан Асенов – заместник-кмет по устройство на територията и развитие на инфраструктурата. Това съобщиха от пресцентъра на Общината. На него присъстваха също заместник-кметовете Венци Пасков и Десислава Тодорова и секретарят на общината Иванела Андреева, експерти, представители на ОДМВР, Дирекция „Социално подпомагане”, ЧЕЗ Разпределение, „Напоителни системи” ЕАД – клон Видин, Областен съвет на БЧК и др.\r\nЗаради предупредителния оранжев код за интензивни валежи и градушки, който важи и за Област Видин, бе обсъдена готовността за навременна реакция при възникване на усложнена ситуация. Още в петък е направен оглед, а от утре започва почистване на дъждоприемните шахти на три възлови места във Видин – бул. „Панония”, пред паметника на Христо Ботев и до Военното окръжие. Поставен беше въпросът за отстраняването на сухите клони на дърветата, наблюдение на речните корита и координация с Регионална дирекция „Борба с градушките”. При евентуална опасност от наводнения, има възможност хора да бъдат настанени в два от социалните центрове – в Гомотарци и Видин.\r\nМежду членовете на щаба се поддържа непрекъсната връзка, също и с кметовете на населени места в общината. Дежурен служител е денонощно на разположение за приемане на сигнали.\r\nОчакваните количества валежи са 35-65 мм за 12 часа, съобщават от Националния институт по метеорология и хидрология. Това може да доведе до наводнения на имоти, прекъсвания в електроснабдяването, комуникациите и водопреносната мрежа. Възможни са силни пориви на вятъра, градушки и мълнии, които могат да нанесат поражения върху сградите. При кризисна ситуация, щабът ще заседава и утре.", "date": "2017-07-02", "title": "Видин: Общинският кризисен щаб обсъди превантивни мерки заради очакваните интензивни валежи"}
