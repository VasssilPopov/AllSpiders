{"url": "http://www.focus-news.net/news/2018/03/24/2503664/washington-post-rusiya-iska-da-stroi-most-do-severna-koreya-bukvalno.html", "text": "Северна Корея има граница с три страни – Южна Корея, Китай и Русия. Тази с Русия е дълга само около 18 километра и следва по течението на река Тумен (Тумъндзян) и нейния естуар при вливането в Японско море. Над нея е построен един единствен мост, наречен „Мостът на приятелството“. Той е открит през 1959 година и предлага на двете страни относително остаряла железопътна връзка. През тази седмица, в период на относително спокойствие на често напрегнатия Корейския полуостров, руска делегация беше в Пхенян, за да отправи предложение – за построяване на нов мост, пише американското издание Washington Post.\r\nНаистина, изглежда плана все още е в предварителна фаза, но той свидетелства, че Русия и Северна Корея гледат към разширяване на двустранната търговия, независимо от санкции срещу Пхенян и военното напрежение на полуострова.\r\nДвете страни отдавна планират се свържат с автомобилен път, за да избегнат заобикалянето през китайска територия. И в сряда министърът на развитието на руския Далечен Изток анонсира чрез съобщение, че двете страни ще формират работна група за новия мост.\r\n„Има 23 точки на границата между Китай и Северна Корея, където може да се пресече с автомобил и нито една с Русия“, е заявил Ро Ту Чол, севернокорейски министър, цитиран от руското ведомство. „В момента, когато внасяме стоки от руския Далечен Изток, те не пристигат през границата с Русия, а през Китай. Това удължава пътя изключително много“.\r\nРо е предложил разширяването на съществуващия вече мост, докато руският представител на срещата Александър Галушка е предложил построяването на полу-постоянен понтонен мост.\r\nПревод и редакция:", "date": "2018.03.24", "title": "Washington Post: Русия иска да строи мост до Северна Корея. Буквално."}
{"url": "http://www.focus-news.net/news/2018/03/24/2503660/nimh-prez-noshtta-valezhite-pochti-navsyakade-shte-sprat-no-utre-oblachnostta-otnovo-shte-se-uvelichi-i-na-otdelni-mesta-pak-shte-prevali.html", "text": "През нощта валежите почти навсякъде ще спрат. Преди обяд над западната половина на страната и облачността временно ще се разкъса, но по-късно през деня отново ще се увеличи и на отделни места, главно в планинските райони, слабо ще превали. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Евгения Егова. \r\nЩе духа слаб в Източна България до умерен вятър от изток-югоизток. Минималните температури ще са предимно между минус 5° и 0°, максималните ще са между 4° и 9°, в югозападните райони до 12°. През нощта срещу понеделник в Югозападна България валежите ще се активизират. Атмосферното налягане ще продължи да се повишава, но ще остане по-ниско от средното за месеца.\r\nНад Черноморието ще остане облачно, почти без валежи. Ще духа умерен вятър от изток-югоизток. Максималните температури ще са 7°-8°. Вълнението на морето ще е  2  бала. Температурата на морската вода е 6° - 7°.\r\nНад планините ще преобладава облачно време. Временни разкъсвания на облачността ще има преди обяд над масивите в Западна България, но по-късно през деня облачността отново ще се увеличи и на отделни места там ще превали слаб сняг. Ще духа умерен до силен вятър с южна компонента. Максималната температура на височина 1200 ще е около 3°, на 2000 метра - около минус 2°.  \r\nВ началото на следващата седмица ще се затопля, но ще преобладава облачно време, на места с превалявания от дъжд. В понеделник на повече места и повече като количество ще са валежите в Източна България, във вторник - в Южна. Във вторник в западната и централната част на Дунавската равнина вятърът ще се ориентира от северозапад. В сряда ще има променлива облачност, предимно средна и висока, вероятността за валежи вече е по-малка, но все пак на отделни места са възможни краткотрайни превалявания. Сутринта ще е по-студено, но през деня ще започне вече по-бързо и по-чувствително да се затопля.", "date": "2018.03.24", "title": "НИМХ: През нощта валежите почти навсякъде ще спрат, но утре облачността отново ще се увеличи и на отделни места пак ще превали"}
{"url": "http://www.focus-news.net/news/2018/03/24/2503661/zapazva-se-ravnishteto-na-bezrabotitsa-na-teritoriyata-na-direktsiya-byuro-po-truda-kyustendil.html", "text": "Запазва се равнището на безработица на територията на Дирекция „Бюро по труда” – Кюстендил. Това съобщи за Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил, обхващаща общините Кюстендил, Невестино и Трекляно. Отчетеното равнище на безработица е 10,6 %, а броят на регистрираните безработни лица е 2823 души. В община Кюстендил броят на безработните лица е 2705 души, в Трекляно – 23, а в Невестино регистрираните безработни са 95 души. Данните сочат, че 56% от общия брой регистрирани безработни са без специалност и професия. 249 са безработните висшисти, 967 от безработните са само с начално образование. 976 души със средно специално или професионално образование също търсят работа. Младежите без работа са 462, а безработните с намалена трудоспособност са 228.\r\nВенцеслав ИЛЧЕВ", "date": "2018.03.24", "title": "Запазва се равнището на безработица на територията на Дирекция „Бюро по труда” – Кюстендил"}
{"url": "http://www.focus-news.net/news/2018/03/24/2503662/donald-tramp-zapochvame-da-stroim-ogradata-po-granitsata-s-meksiko-v-ponedelnik.html", "text": "Президентът на САЩ Доналд Тръмп заяви, че строителството на обещаната стена по границата на страната с Мексико ще започне „веднага“ след подписването на Закона за бюджета, в който са включени $1,6 млрд за финансирането й, пише американското издание Washington Examiner.\r\n„Започваме работата буквално в понеделник“, заяви Тръмп по време на мероприятие в Белия Дом. „Отделили сме много пари за границата“.\r\nВ петък американския държавен глава заплаши да наложи вето на Закона за бюджета на САЩ, приет от Конгреса в четвъртък, защото в него не са били предвидени достатъчно средства за строителството на стената.\r\nВъпреки че от Белия Дом поискаха $25 милиарда финансиране за строителството на стената, законотворците гласуваха само $1,6 милиарда във финалната версия. Тези пари могат да отидат само за телена ограда и не могат да бъдат използвани за построяване на бетонена стена по цялата дължина на границата. По случая Тръмп написа: „Не съм доволен от $1,6-те милиарда за стената, но въпреки това той описа сумата като „първоначално плащане“ за стената, което ще позволи на администрацията да започне да я строи моментално. „Това е краткосрочно финансиране, но ще бъде използвано веднага“, заяви той.\r\nПревод и редакция:", "date": "2018.03.24", "title": "Доналд Тръмп: Започваме да строим оградата по границата с Мексико в понеделник"}
{"url": "http://www.focus-news.net/news/2018/03/24/2503663/prof-antoni-stoilov-yuzu-neofit-rilski-imame-novi-spetsialnosti-po-koito-shte-mozhe-da-kandidatstvat-studentite-za-uchebnata-2018-2019-godina.html", "text": "Имаме нови специалности, по които ще може да кандидатстват студентите за учебната 2018/ 2019 година. Това каза за Радио „Фокус“ – Пирин проф. Антони Стоилов, заместник-ректор на Югозападен университет „Неофит Рилски“ – Благоевград. По думите му една от новите специалности ще бъде „Български език и китайски език“. „Въвеждаме я за първи път тази година, тъй като от няколко години наблюдаваме засилен интерес към китайският език“, обясни той. Стоилов допълни, че на територията на университета е открита специална стая „Конфуций“, както и че висшето заведение има добри партньорски отношения с Пекинския университет. „От този университет пристигат студенти, решили да продължат образованието си в нашия“, допълни той. Професорът коментира, че има курс, в които се обучават 30 души, включително студенти и ученици от Благоевградският регион, които изучават китайски език в специализираната стая. „Поради проявения интерес към дисциплината решихме да удовлетворим желанието на кандидат-студентите и да им предложим специалност, в която да могат да изучават китайски език. Надяваме се отпуснатите места да бъдат запълнени“, отбеляза той. Проф. Стоилов, добави, че тази година университета ще предложи обучение и по още една нова специалност – „Педагогика на учението по химия и физика“. „В образователната ни система има спешна нужда от учители, тъй като в тези области те са предимно възрастни хора. Така решихме да предложим и тази нова специалност, като и тук се надяваме да има проявен интерес от страна на бъдещите студенти към специалността“, каза още Стоилов.\r\nКристина МИТКОВА", "date": "2018.03.24", "title": "Проф. Антони Стоилов, ЮЗУ „Неофит Рилски“: Имаме нови специалности, по които ще може да кандидатстват студентите за учебната 2018/ 2019 година"}
{"url": "http://www.focus-news.net/news/2018/03/24/2503666/plovdiv-regionalniyat-etnografski-muzey-shte-predstavi-izlozhbata-ot-viena-i-konstantinopol-etnografiya-na-grada.html", "text": "Регионалният етнографски музей в Пловдив, съвместно с Регионален исторически музей – Русе, ще представи изложбата „От Виена и Константинопол. Етнография на града“. Това съобщиха за Радио „Фокус“ – Пловдив от културната институция. Официалното откриване на изложбата ще се състои на 28 март от 18.00 часа в салона на втория етаж на музея. Експозицията ще представи интересен поглед към следосвобожденската действителност в големите български градове, когато европейските културни влияния и модни тенденции достигат от Виена до Русе по Дунава, а до Пловдив – от Константинопол.\r\n„В края на ХІХ век Пловдив и Русе са главните икономически двигатели на младата българска държава, а ефектът от създаденото благосъстояние се отразява и върху начина на живот на техните жители. Възприемането на практики от Модерността е резултат на влиянието на две империи, чиито столици са се превърнали в символи за страните от Балканите. Ще научите с кого и с какво са се съизмервали нашите деди, как са започнали да устрояват градовете и домовете си в възстановената българска държава, с какво са се развличали, какво са похапвали и какви дрехи и аксесоари са носели“, обясниха от Етнографския музей в Пловдив.\r\nВ 19.00 часа гостите на музея ще могат да присъстват на съпътстващ изложбата концерт „Европа среща музиката на Ангел Заберски” на „Ангел Заберски Трио“.\r\nИзложбата ще може да се посети до 28 юни, като след това ще бъде представена в Регионалния исторически музей в Русе.\r\nТони МИХАЙЛОВ", "date": "2018.03.24", "title": "Пловдив: Регионалният етнографски музей ще представи изложбата „От Виена и Константинопол. Етнография на града“"}
{"url": "http://www.focus-news.net/news/2018/03/24/2503667/svilen-cheshmedzhiev-bdzp-migratsiyata-na-beliya-shtarkel-se-vliyae-ne-ot-klimata-a-ot-lipsata-na-hrana.html", "text": "Миграцията на белия щъркел се влияе не от климата, а от липсата на храна. Това каза за Радио „Фокус“ – Велико Търново Свилен Чешмеджиев, ръководител на офиса на Българското дружество за защита на птиците в Свищов. Той допълни, че този вид мигрира на юг не заради студа, а заради оскъдната храна. „Тъй като в момента в България е студено, пристигналите у нас щъркели, намират все по-трудно храна. Очакваме обаче до няколко дни времето да се стабилизира и те да се адаптират. В Южна България това вече се случва, тъй като температурите са доста по-високи отколкото в Северна България. Там те вече са по гнездата си и се подготвят за новия размножителен сезон“, допълни Свилен Чешмеджиев. Той посочи, че студеното време у нас оказва влияние на всички видове мигриращи птици. „В момента тече интензивна миграция, тъй като вече астрономическата пролет настъпи и птиците се подготвят за новия размножителен сезон. И друг път през години сме имали такива екстремни моменти, но такива ситуации са много непредвидими и няма как да повлияем върху тях. Радвам се, че има хора, които помогнат на белите щъркели, тъй като най-вероятно, ако не бяха прибрани от тях, те биха загинали“, допълни Чешмеджиев.\r\nНадежда КРЪСТЕВА", "date": "2018.03.24", "title": "Свилен Чешмеджиев, БДЗП: Миграцията на белия щъркел се влияе не от климата, а от липсата на храна"}
{"url": "http://www.focus-news.net/news/2018/03/24/2503668/sport-gabriel-batistuta-smyata-che-lionel-mesi-nikoga-nyama-da-e-na-nivoto-na-maradona.html", "text": "Аржентинският нападател от близкото минало Габриел Батистута даде интервю пред авторитетното италианско спортно издание „Кориере дело спорт“, в което заяви, че звездата на Барселона и носител на пет „Златни топки“ Лионел Меси не е на нивото на легендата Диего Армандо Марадона и няма как да бъде най-добрият футболист за всички времена. Според думите на Батигол, Марадона остава най-добрият в историята, а Меси не притежава неговата харизма. Той направи интересното сравнение, че „Марадона е поезия, а Меси е проза“.", "date": "2018.03.24", "title": "Спорт: Габриел Батистута смята, че Лионел Меси никога няма да е на нивото на Марадона"}
{"url": "http://www.focus-news.net/news/2018/03/24/2503670/sport-rezultati-ot-turnira-v-mayami-aleksandar-zverev-pobedi-daniyl-medvedev-s-21-seta.html", "text": "Германецът Александър Зверев победи руснака Данийл Медведев с 2:1 сета в мач от втория кръг на турнира от сериите „Мастърс“ в Маями в нервен и напрегнат мач завършил с тайбрек в третия сет за 2 часа и 14 минути. Канадският младок Денис Шаповалов също продължи напред след победа над босненеца Дамир Джумхур с 2:0 сета. В третия мач от днешната програма на турнира хърватинът Леонардо Майер победи с 2:1 сета Леонардо Майер. През нощта Григор Димитров успя да преодолее Максимилиан Мартерер с 2:1 сета и също се класира за третия кръг, където ще се изправи срещу французина Жереми Шарди.", "date": "2018.03.24", "title": "Спорт: Резултати от турнира в Маями, Александър Зверев победи Данийл Медведев с 2:1 сета"}
{"url": "http://www.focus-news.net/news/2018/03/24/2503672/sport-lyuis-hamiltan-specheli-kvalifikatsiyata-za-parvoto-sastezanie-ot-sezona-vav-formula-1-v-melbarn.html", "text": "Люис Хамилтън с Мерцедес спечели полпозишън за утрешното първо състезание от сезона във Формула 1 за Гран при на Австралия. След него се наредиха пилотите на Ферари Кими Райконен и Себастиян Фетел, а четвърти и пети са пилотите на Ред Бул Макс Верстапен и Даниел Рикардо. Хамилтън постигна рекорден седми полпозишън на пистата в Мелбърн и остави втория Райконен на цели седем десети зад себе си.", "date": "2018.03.24", "title": "Спорт: Люис Хамилтън спечели квалификацията за първото състезание от сезона във Формула 1 в Мелбърн"}
{"url": "http://www.focus-news.net/news/2018/03/24/2503659/pencho-markishki-ban-v-balgariya-za-prav-pat-strelkite-byaha-prevartyani-kam-lyatno-chasovo-vreme-na-1-april-1979-g.html", "text": "В България за пръв път стрелките бяха превъртяни към лятно часово време на 1 април 1979 г. Това каза  в интервю за Агенция „Фокус“ физикът Пенчо Маркишки от Института по астрономия с Национална астрономическа обсерватория при Българска академия на науките (БАН) за лятното часово и историята на тази практика.  Маркишки уточни, че до 1996 г. включително лятното време се е въвеждало от 0.00 ч. на последната неделя на март или първата неделя на април до 0.00 ч. на последната неделя на септември или първата неделя на октомври. „По-късно началният и крайният час на смяната бяха променени на 3.00 ч., а от 1999 г. лятното време се въвежда от 3.00 ч. на последната неделя на март до 4.00 ч. на последната неделя на октомври – както и сега“, допълни Маркишки. Физикът посочи, че в САЩ лятното часово време е било въведено от 1918 г. – две години след Европа. „В отделните щати обаче са практикували смяна на часовото време на различни дати. Сега лятното часово време в САЩ се въвежда от втората неделя на март до първата неделя на ноември“, посочи физикът. По думите му в Русия лятното време е въведено за пръв път през 1917 г., но после са правени многобройни промени, чиято история е трудна за проследяване. Деница КИТАНОВА\r\nДеница КИТАНОВА", "date": "2018.03.24", "title": "Пенчо Маркишки, БАН: В България за пръв път стрелките бяха превъртяни към лятно часово време на 1 април 1979 г."}
{"url": "http://www.focus-news.net/news/2018/03/24/2503671/zalesyavat-140-dekara-s-shirokolistni-vidove-na-teritoriyata-na-dgs-pazardzhik.html", "text": "През тази година сме предвидили да бъдат залесени 140 декара на територията на Държавно горско стопанство-Пазарджик. Това каза за Радио „Фокус“ – Пазарджик инж. Гаврил Рангелов, директор на стопанството. Той уточни, че по време на пролетното залесяване ще бъдат засадени фиданки върху 95 декара, от тях 45 са за масивно – с широколистни видове. „С иглолистни вече не се залесява, тъй като климатът в равнинната част на Пазарджишка област не е подходящ за тях. Основно залесяваме с дъб и цер, през тази година – на територията на село Цар Асен. През тази година ще бъдат възобновени насаждения от топола. Това се прави с цел запознаване на студентите с различните видове топола, защото ние произвеждаме резниците за цялата страна. Там са 15 декара. Залагаме 30 клона, което са различни разновидности на тополата. В период от 15 години ще видим коя от разновидностите как се развива“, коментира Рангелов. Той допълни, че пролетното залесяване вече е започнало и до този момент са засадени около 1/3 от предвидените фиданки.\r\nВаня НИКОЛОВА", "date": "2018.03.24", "title": "Залесяват 140 декара с широколистни видове на територията на ДГС-Пазарджик"}
{"url": "http://www.focus-news.net/news/2018/03/24/2503669/gabrovo-pokachva-se-tsenata-na-metana-v-oblastta.html", "text": "Покачва се цената на метана в област Габрово, сочи репортерска проверка на Радио „Фокус“-Велико Търново. След като продължително време държеше цена от 1,31 лв./л., метанът по габровските бензиностанции поскъпна с 2 стотинки – 1,33 лв./л. Средната цена за страната е 1,30 лв./л. При основните видове горива се отчита спад на цените през последния месец. Дизелът се продава на цена 2.06 лв./л., докато през февруари цената му бе 1,07 лв./л. Средната цена за страната на този вид гориво е 2,09 лв./л. Бензин А95 задържа цена от 2.05 лв./л. Средната му цена за страната е 2,08 лв./л. Големите вериги бензиностанции в областта държат средна цена на бензин А98 от 2,28 лв./л, докато предходния месец този вид гориво се е продавал за 2,29 лв./л. Средната цена на бензин А98 за страната е 2,35 лв./л. Газта е поевтиняла с две стотинки – от 1 лв./л. на 0,98 лв./л.\r\nЦените на бензина и на дизела в областта са с 3 до 7 стотинки по-ниски от средните за страната. Справка със статистика за страната на сайт за горива сочи, че за днешния ден област Габрово е на седмо място в класация за най-евтини горива в България. През януари е заемала същата позиция.\r\nНадежда КРЪСТЕВА", "date": "2018.03.24", "title": "Габрово: Покачва се цената на метана в областта"}
{"url": "http://www.focus-news.net/news/2018/03/24/2503673/daniela-kostova-obshtina-asenovgrad-masovoto-uchastie-na-detsata-i-uchenitsite-v-kulturni-sabitiya-e-tendentsiya-koyato-se-stremim-da-poddarzhame.html", "text": "Масовото участие на децата и учениците от Асеновград в културни събития е тенденция, която Община Асеновград се стреми да поддържа. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. Във връзка с предстоящите великденски празници, тя посочи, че Община Асеновград е подготвила богата и пъстра културна програма, в която участие ще вземат много деца. „Стремежът ни е в организираните изложби, базари, пленери и празнични работилници за писани яйца да включим максимален брой хора, основно деца, които да се занимават с изкуство. Във всички организирани работилници участват много деца. Великден е и в това – традицията да бъде поддържана. Празникът е пъстър и се превръща в истинско тържество тогава, когато местната общност участва в него“, каза още Даниела Костова. По думите ѝ на Великден, а и не само, жителите на Асеновград излизат от къщите си и с желание посещават многобройните празнични събития, защото знаят, че това е част от традицията на техния град.\r\nТази година великденската програма на Община Асеновград започва седмица преди големия християнски празник – на 27 март, и ще продължи до 9 април.\r\nТони МИХАЙЛОВ", "date": "2018.03.24", "title": "Даниела Костова, Община Асеновград: Масовото участие на децата и учениците в културни събития е тенденция, която се стремим да поддържаме"}
{"url": "http://www.focus-news.net/news/2018/03/24/2503665/13-sluzhiteli-na-gd-granichna-politsiya-sa-otstraneni-zaradi-propusnata-proverka-na-42-ma-patnitsi-na-letishte-sofiya-obzor.html", "text": "13 служители на ГД „Гранична полиция“ са отстранени във връзка със случая от 20 март, когато 42-ма пътници от полет от Франция са били допуснати да влязат в страната през ГКПП „Аерогара София“ без да бъдат проверени. Премиерът Бойко Борисов разпореди да бъде възложена проверка на всички служители, извършили дисциплинарни нарушения, и да им бъдат наложени максимално тежки наказания. \r\nДиректорът на ГД „Гранична полиция“ гл. комисар Кичиков обясни, че на 20 март в 15.20 часа в България пристига полет на „България еър“ от Франция, но по това време служителите, които е трябвало да извършат граничния контрол, не са били по местата си и част от пътниците са преминали без да им бъде извършен такъв контрол. „Тези лица са проверени и от тях няма такива, които да са издирани по един или друг повод. Това е недопустим пропуск на граничните служители, които са били на смяна, и към настоящия момент им се снемат обяснения, за да се установят истинските причини. На първо четене - нямало в момента полет, някой бил до тоалетна, друг се хранел и т.н. 42-ма човека са преминали без проверка, което е около половината пътници от самолета“, каза още гл. комисар Кичиков и уточни, че самият факт, че цял един ден по-късно се подава сигналът до институциите е красноречив, че най-вероятно е имало опит за прикриване на случилото се.\r\nВътрешният министър Валентин Радев обясни, че въпреки грешката, сухопътните граници на България продължават да се пазят много добре. „Разпоредена е вътрешна проверка на случая на общо 13 души – на всички по веригата, включително и на ръководител на смяна, ръководител на софийското ГКПП и др. Те ще бъдат отстранени от работа и на тяхно място ще сложим екипи от Бургас и Варна, които са подготвени. Така че този случай е едно петънце, което трябва да изчистим бързо, и да докажем на партньорите ни от ЕС, че пазим добре границите на съюза. Но въобще фактът, че могат да минат непроверени хора е престъпно нарушение на правилата“, коментира той и обясни, че във връзка с това за предстоящата среща на 26 март на лидерите на Европа и Турция във Варна са предприети допълнителни мерки за сигурност.\r\nГлавният секретар на МВР гл. комисар Младен Маринов заяви, че институциите са безкомпромисни към всяко едно нарушение. „На фона на активната работа и ангажимент за контрол по границите – въздушни и сухопътни, инцидентът е немарливост по отношение на изпълнението на дейностите и създадената организация за сигурността на границата“, каза още Маринов.\r\nОчаква се до няколко дни всички проверки по случая да бъдат приключени и тогава ще могат да бъдат наложени санкции на виновните лица. А освен това министър-председателят Бойко Борисов разпореди в най-кратки срокове да бъде извършен и анализ на работа на ГКПП \"Аерогара София\" и да бъдат предприети адекватни мерки за реорганизацията й.\r\nЦветилена СИМЕОНОВА", "date": "2018.03.24", "title": "13 служители на ГД „Гранична полиция“ са отстранени заради пропусната проверка на 42-ма пътници на Летище „София“ (ОБЗОР)"}
{"url": "http://www.focus-news.net/news/2018/03/24/2503420/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Когато администрацията на бившия президент на САЩ Бил Клинтън формулира понятието \"престъпен  режим\", тя  го определи като страна, която прегръща тероризма, управлява се от недемократичен кръг и не се придържа към нормите на дипломацията. Доколко режимът в Турция е станал престъпен, пита американското издание   Washington Examiner. \r\nПо време на президента Реджеп Тайип Ердоган, обръщането на Турция към тероризъм е утвърдено. Турция твърдо подкрепя Хамас, както свързаната с „Ал Кайда“  „Джебхат ан Нусра“ и дори, може би „Ислямска държава“. Ахмет Каваш, назначен за Ердоган, защитава „Ал Кайда в ислямския Магреб“, докато бе посланик като посланик в Чад. Записаните телефонни обаждания, изтекли в пресата, също показват, че Турция може би  въоръжава „Боко Харам“ в Нигерия.\r\nЩо се отнася до дипломатическите норми, сега Турция практикува същия вид дипломация на заложничеството, която  Северна Корея и Иран използват. Миналия юли тогавашният германски външен министър Зигмар Габриел призова Турция да не арестува германски граждани като заложници, за да спечели дипломатически отстъпки или за да принуждава германците да се самоцензурират. „Случаите на Петер Стедтнер, Дениз Юджел и г-жа Месале Толу са примери за абсурдните обвинения в терористична пропаганда, които очевидно са предназначени само за заглушаване на всеки критичен глас в Турция ... а също така и на гласове в Германия“, заяви министърът\r\nРежимът на Ердоган е насочен и срещу  американците. Турция е задържа и досега иска 35 години затвор за американския пастор Андрю Брънсън по обвинения в тероризъм, въпреки че не може да предостави доказателства в подкрепа на подобни твърдения. Серкан Голдж турско-американски учен НАСА, в момента излежава 7,5 години затвор при също толкова фалшиви обвинения. Освен това Турция арестува редица местни служители на американските дипломатически мисии в Турция, нарушавайки способността на посолството на САЩ и различните си консулства да функционират. Ердоган също така използва турските организации в САЩ и Европа, за да шпионира онези, които се смятат за недостатъчно верни на турския президент.\r\n Ердоган стои над закона, присвоил е милиарди, вкарва журналисти в затвора и все повече упражнявал власт с близките си семейства в ущърб дори на създадената от него политическа партия.\r\nПроблемът с подобните лидери е това, което им липсва в управленския капацитет, те компенсират в конспирации и провокации. Това се случва все по-често по отношение на Гърция: По-рано този месец Турция задържа двама гръцки войници, които турски официални лица смятат, че са навлезли на турска територия, докато са патрулирали в залесен граничен район при лошо време. Продължаващото задържане на гръцките войници произтича от гнева на Ердоган, че гръцкият съд отказва да освободи турците, търсещи убежище, които избягаха в Гърция след опита за преврат в Турция от 2016 г. От своя страна гръцкият съд отказа да депортира турските войници, след като турското правителство многократно не беше в състояние да предостави достоверни доказателства, показващи тяхната . Това, че турците се опитват да търсят убежище в Гърция, не изненадва, предвид влошаването на положението на турското гражданско общество; процентът на турците, търсещи убежище в Гърция, се е увеличил 40 пъти само за три години.\r\nВръщайки се към двамата гръцки войници, които Турция сега държи.  Както Турция, така и Гърция бързо разрешаваха миналите случаи, при които турци и гърци случайно са пресичали границата и то на местно ниво, обикновено с разговори между командирите от двете страна на границата. Това, което в момента Турция прави произвежда прецедент. Не е възможно да се пропусне възможността Турция просто да е отвлякла гръцките войници. \r\nПоложението става още по-тревожно, като се има предвид нарастващият реваншизъм на Турция към бившите османски територии, които сега са част от Гърция, България, Сирия и Ирак. Посещавайки Гърция през декември миналата година, Ердоган говори за желанието си да преразгледа 95-годишния Договор от Лозана, който установява границите на съвременната Турция. На 11 март той заяви, че южният български град Кърджали влиза в „духовните граници“ на Турция. Турските вестници са публикували карти, изобразяващи визията на ултранационалистите и на Ердоган по отношение на разширена Турция.\r\nИ какво да се прави? Както показва предишната „дипломация на заложниците“ с Иран и Северна Корея, изпълняването на искания или изплащането на откупи само насърчава повече заложници. Задържането на гръцките войници в Турция е допълнително доказателство, че Турция няма място в НАТО. Всъщност всеки член на НАТО трябва да изпрати турски офицери вкъщи, докато Турция освободи гръцките си заложници.\r\nПоддръжниците на общуването с Турция твърдят, че, ако на Ердоган се предложи достатъчно, той ще се вразуми. Глупости. Членството в НАТО означава защита срещу кризи, а не да дава възможност на отделните държави да ги провокират и да се възползват от тях. Конгресът на САЩ трябва да спре доставката на изтребителите Ф-35 на Турция или на всяка друга военна или помощ. Докато Ердоган остава на власт, Турция ще остане престъпен режим, заслужаващ изолация и санкциониране, а не партньорство.\r\n***Турция вече води преговори за закупуване на системи за противоракетна отбрана (ПРО) от САЩ и Eurosam, заяви говорителят на турското Министерство на външните работи Хами Аксой в петък, пише турското издание Daily Sabah.\r\nВ изказване по време на пресконференция в Анкара, Аксой добави, че подсекретар Юмит Йалчин „скоро, може би следващата седмица“ ще пътува до Вашингтон, за да проведе срещи лице в лице във връзка с евентуалното закупуване на ПРО системи „Пейтриът“.\r\nМиналата седмица високопоставено американско официално лице е заявило, че САЩ ще пратят свой представител в Анкара още през март, който да даде официално предложение за продажба на ПРО системата, твърди кореспондентът на Daily Sabah във Вашингтон. Според източник на изданието в правителството на Турция, това ще се случи по време на Турско американския военно-промишлен диалог на 31 март.\r\nОт своя страна, попитан дали горепосочената информация е коректна, Аксой заяви, че няма информация за такава визита. Освен това той припомни, че Турция води подобни преговори със съюзниците си от десет години насам, за да разреши проблемите си с недостига на адекватни системи за ПРО, но въпреки всички усилия на Анкара, не са постигнати позитивни резултати.\r\n„Русия обаче излезе с атрактивна оферта, за да покрием нашите най-спешни нужди и като резултат, ние решихме да поръчаме системи С-400 от Русия“, добави Аксой.\r\n*** Френската полиция съобщава, че при заложническата ситуация във френския град Треб са загинали двама души, а още 12  са ранени, десетина   The New York Times.\r\nПрессекретар на френската полиция съобщи, че операцията по задържането на нападателя все още се провежда. Причината за стрелбата и за вземането на заложници все още не са известни, както и самоличността на нападателя.\r\n*** Върховният съд на Испания издаде заповеди за арест на петима каталунски лидери, свързани с едностранното обявяване на независимостта на североизточния регион. Сред тях попада и последният номиниран за поста председател на Женералитета на Каталуния – Жорди Турул, съобщава националният вестник El Pais.\r\nОстаналите са бившият председател на регионалния парламент в Барселона Карме Форкадел и бившите представители на правителството Раул Ромева, Жозеп Рул и Долорс Баса.\r\n„Бях осъден заради това, че останах лоялен към мандата на онези, които ме избраха за представител на народа на Каталуния, на президента, на правителството и на парламента\", коментира Турул след обявяване на решението на Върховния съд. „Моля, нека посветим цялата си енергия на мирна защита на демокрацията и достойнството за Каталуния. Имам пълно доверие и надежда за хората в Каталуния“, допълни Турул.\r\n***", "date": "2018.03.24", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/03/24/2503692/afp-karles-puchdemon-uspya-da-napusne-finlandiya-bez-da-bade-arestuvan.html", "text": "Бившият лидер на Каталуния Карлес Пучдемон успя да напусне Финландия, въпреки опититe на финландската полиция да го арестува на основание на международна заповед за арест, издадена от Испания, предава AFP.\r\nТова потвърди в съобщение в социалната мрежа „Туитър“ адвокатът му, който обаче не уточни къде се намира довереникът му.\r\nНапрежението в Каталуния нарасна след като лидерите на сепаратистките парии се отказаха да номинират нов президент на областта, след като последният номиниран от тях кандидат беше арестуван.\r\nКарлес Пучдемон се намира в Белгия след проведения непризнат от централната власт в Испания референдум за независимост на Каталуния. Юлиян Марков", "date": "2018.03.24", "title": "AFP: Карлес Пучдемон успя да напусне Финландия без да бъде арестуван"}
{"url": "http://www.focus-news.net/news/2018/03/24/2503421/predstoyashti-sabitiya-v-stranata-za-24-mart-agentsiya-fokus.html", "text": "***  \r\nОт 11.00 часа европейският комисар по цифрова икономика и цифрово общество Мария Габриел и министърът на транспорта, информационните технологии и съобщенията Ивайло Московски ще представят процедурата за подготовка и подаване на проекти за безплатен безжичен интернет на обществени места. Онлайн платформата за регистрация за участие в инициативата WiFi4EU стартира преди два дни. Срещата ще се състои в сградата на Министерство на транспорта, информационните технологии и съобщенията, ул. „Дякон Игнатий“ №9, зала 3. \r\n***  \r\nОт 09.00 часа в Спортна зала „Триадица” ще бъде открит двудневният Национален танцов фестивал „Ритъмът в сърцето ми”.\r\n***  \r\nОт 10.00 часа на пл. „Александър Батенберг“ ще се проведе специално издание на фермерският фестивал „От нашата ферма – с любов за вас!“, посветено на инициативата „Часът на Земята“.\r\n***  \r\nОт 10.00 часа в Театралното студио на „Алма Алтер” ще започне 24-часов Нон-стоп Театрален Маратон.\r\n***  \r\nОт 10.30 и 12.30 часа в салона на Столичен куклен театър, ДКТ - Сливен ще представи пред публиката на Кукления софийски театрален салон, представлението „Драконът“.\r\n*** \r\nОт 10.30 часа в местния храм „Св. св. Кирил и Методий“ ще бъде отслужена панихида за 40 дни от кончината на Дядо Добри.\r\n***  \r\nОт 11.30 часа омбудсманът Мая Манолова ще приканва столичани да купят и дарят хранителни продукти за възрастни хора, които няма да получат надбавка върху великденските си пенсии в столичния магазин на хранителна верига БИЛЛА на бул. „България“.\r\n***  \r\nОт 12.00 часа в Darbi College ще се проведе ежегодното събитие на отворени врати в първия британски колеж за средно образование в България.\r\n***  \r\nОт 14.30 часа в „Античен комплекс Сердика“ в Зона Ларго ще бъде представена изложбата на портретна фотография „Мечтая за моя свят“.\r\n***  \r\nОт 16.00 часа в Литературен клуб „Перото“ ще се проведе среща-разговор на тема „Авторите и срещата им с публиката – в България и Европа” с участието на  писателите Калин Терзийски, Весела Ляхова и Димана Трънкова.\r\n***  \r\nОт 20.30 до 21.30 часа Столична община ще се присъедини в тазгодишното издание на инициативата Часът на Земята, като в рамките на час фасадите на знакови сгради като Президентството, катедралата Александър Невски и Народното събрание, заедно с много други, ще бъдат притъмнени. По това време  пред сградата на Народния театър „Иван Вазов“ ще се проведе огнено шоу с участие на театър на огъня и сенките Fireter.\r\n***  \r\nНа 24 март Православната църква отбелязва Акатистова събота от 09.00 часа в храм „Успение Богородично” в кв. „Горни Воден”, ще бъде отслужена архиерейска света Литургия.\r\n***  \r\nОт 11.00 часа в зала „Андрей Делчев“, Академичен център „Балкански” ще се проведе регионално състезание по правопис на английски език „Spelling Bee“.\r\n***  \r\nОт 20.30 до 21.30 часа Община Благоевград ще се включи в инициативата на „Часът на Земята” като угаси осветлението на сградата на Общината всички институции в града. \r\n***  \r\nОт 09.00 часа в Бургаския свободен университет под мотото „Успехът идва с правилния избор. Инвестирай в бъдещето ти!“ ще се проведе четвърта областна олимпиада по информатика и информационни технологии. \r\n***  \r\nОт 11.00 часа в зала „Никола Станчев“ ще се проведе Международен турнир по Таекуон-До за купа „Бургас“.\r\n***  \r\nОт 20.30 часа доброволците на БМЧК- Бургас ще се включат в кампанията „Часът на Земята“ като организират мирно шествие от БСУ до общината, а от там ще пуснат летящи фенери и ще организират огнено шоу.\r\n***  \r\nОт 16.30 часа в катедралния храм „Успение Богородично“ ще бъде пренесена иконата на Пресвета Богородица \"Скоропослушница\" от град Ананиев, Одеска област - Украйна.\r\n*** \r\nОт 11.00 часа в НЧ „Искра“ Театър ВЕСЕЛ представя: „Принцесата и граховото зърно“ – детски куклен спектакъл, представен от Куклен театър ВЕСЕЛ.\r\n***  \r\nОт 20.30 до 21.30 часа Община Велико Търново ще се включи в инициативата „Часът на Земята“ като изключи фасадното осветление на сградата на Община Велико Търново, ректората на ВТУ \"Св. св. Кирил и Методий\", сградата на Щаб на НВУ \"Васил Левски\", Архитектурно-музеен резерват \"Царевец\", Архитектурно-музеен резерват \"Трапезица\".\r\n***  \r\nОт 09.30 часа на градския стадион ще бъде открит VII Национален фестивал „Пролетно хоро“.\r\nОколо 16.00 часа с парад-дефиле от стадиона до пл. „Възраждане” в кв. „Каменица“, ще се придвижат танцьорите и гостите на фестивала. \r\n***  \r\nОт 20.30 до 21.30 часа Община Видин ще се включи в инициативата „Часът на Земята“ като бъде загасено осветлението на сградата на общинската администрация във Видин, крепостта „Баба Вида”,  музей „Кръстата казарма” и катедрален храм „Св. вмчк Димитър Солунски”.\r\n***  \r\nОт 09.00 часа Врачанският митрополит Григорий ще отслужа света литургия в параклиса „Събор на света Богородица”, който се намира в двора на врачанския затвор.\r\n***  \r\nОт 18.00 часа в Младежки дом ще се проведе Клубна вечер, по повод 23 години Балет „Скай“ и 50 години Младежки дом. \r\n***  \r\nОт 20.30 до 21.30 часа в сградата на общинска администрация ще бъде спряно електрическото захранване. По този начин Община Враца ще се присъедини в тазгодишното издание на световната инициатива „Часът на Земята“.\r\n***  \r\nОт 20.30 до 21.30 часа Община Гоце Делчев ще се включи за поредна година в инициативата „Часът на Земята” и ще угасне осветлението на знакови сгради в централната част на града.\r\n***  \r\nОт 19.30 часа ресторант „България“ ще се проведе Благотворителният бал на Народно Читалище „Добрич-2017“.\r\n***  \r\nОт 20.30 до 21.30 часа Община Добрич ще се включи в инициативата „Часът на земята“ като загаси за един час фасадното осветление на Дом.-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони.\r\n***\r\nОт 09.00 часа в Професионална гимназия „Христо Ботев” ще се проведе областен кръг на олимпиадата по техническо чертане.\r\n***  \r\nОт 20.30 до 21.30 часа Община Kаварна ще се присъедини към инициативата „Часът на Земята“ като изключи за един час фасадното осветление на институции и паметници на културата. \r\n***  \r\nОт 11.00 часа в актовата зала на Природо-математическата гимназия ще се проведе регионално състезание по правопис на английски език „Spelling Bee“.\r\n***  \r\nОт 09.00 до 14.30 часа за четвърта поредна година Община Пазарджик организира кампания под наслов “По-чист, по-зелен и цветен Пазарджик – 2018”.\r\n***  \r\nОт 20.30 до 21.30 часа Община Перник ще се присъедини в тазгодишното издание на инициативата „Часът на Земята“.\r\n***  \r\nОт 20.00 до 20.30 часа Община Петрич ще се включи в инициативата „Часът на Земята” като угаси за един час осветлението на обществени сгради и градинки, както и художественото осветление на паметниците.\r\n***  \r\nОт 20.30 до 21.30 часа Община Пещера ще се включи в инициативата „Часът на Земята“ като бъде угасено осветлението на Общинска администрация.\r\n ***  \r\nОт 11.00 часа на новата спортна база на създава Пловдивски университет „Паисий Хилендарски“ ще се проведат първите тренировки на новосъздадената Детска футболна академия за развитие на малки таланти към университета.\r\n***  \r\nОт 12.30 часа в Аудиторния комплекс на Медицинския университет в града ще се проведе състезание по биология и химия между ученици в 11 и 12 клас от пловдивските училища.\r\n***  \r\nОт 20.00 часа в офиса на ONE DANCE WEEK в Капана ще се състои безплатна прожекция на документалния филм Check Your Body At The Door, посветен на house танците и техните създатели в ъндърграунд клубовете в Ню Йорк през 90-те години на миналия век.\r\n***  \r\nОт 11.30 часа в „Гранд Хотел Поморие“ ще бъде открит областният семинар на ГЕРБ – Бургас, в който ще участва и председателят на ПГ на ГЕРБ Цветан Цветанов. Председателят на ПГ на ГЕРБ Цветан Цветанов. От 12.00 часа Цветан Цветанов ще изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС“. Сред гост-лекторите на форума ще бъдат и вицепремиерът Томислав Дончев и депутатът от ГЕРБ Тома Биков.\r\n***  \r\nОт 20.30 до 21.30 часа Община Русе ще се присъедини в тазгодишното издание на инициативата Часът на Земята. В знак на съпричастност ще бъде притъмнено архитектурно-художественото осветление на сградата на Общината, Паметника на Свободата, Съдебната палата и Туристическия информационен център.\r\n*** \r\nОт 10.00 часа в ПБНЧ „Еленка и Кирил Д. Аврамови“ ще продължат представянията в 16-то издание на Националния фестивал на любителските камерни и кафе - театри.\r\n***  \r\nОт 17.30 часа от ДК „Мара Белчева“ ще тръгне Факелно шествие в чест на севлиевския генерал Христо Петров Чаракчиев. Краят на шествието ще е пред поставената плоча на ул. „Марин Попов“ и ул. „Христо Ботев“. След края на мероприятието, в клуб „Кафе театър“, ще бъде проведен концерт на Българската патриотична музикална група „Бранник“.\r\n***  \r\nОт 08.30 часа на стадион „Хаджи Димитър“ ще се проведе областно спортно ученическо първенство.\r\n***  \r\nОт 20.30 часа Община Сливен ще се присъедини към инициативата „Часът на Земята“ като бъде загасено художественото осветление на Късноантичната и средновековна крепост „Туида“ и на сградите на Община Сливен, Художествена галерия „Димитър Добрович“, Художествена гимназия „Димитър Добрович“, Съдебна палата, Административен съд- Сливен, Куклен театър – Сливен и ППМГ „Добри Чинтулов“.\r\n***  \r\nОт 10.00 часа в рафтинг центъра на Рафтинг БГ ще бъде открит Рафтинг сезон 2018. \r\n***  \r\nОт 20.30 до 21.30 часа Община Стара Загора ще се включи в инициативата „Часът на Земята“ като бъдат загасени фасадните светлини на сградата на общинската администрация, Старозагорската опера, Художествената галерия, както и художественото осветление на монумента „Бранителите на Стара Загора“.\r\n***  \r\nОт 09.00 часа със шествие от пл.“ Свобода“ по пешеходната централна зона на града до зала „Дружба“ ще започне Петият фестивал „ Хайдушка софра“.\r\n***  \r\nОт 20.30 до 21.30 часа Областната администрация в Хасково ще се включи в инициативата „Часът на Земята“ като угаси светлините на сградата на областната управа.\r\n***  \r\nОт 11.00 часа в Младежкия дом ще започне XIII Национален танцов фестивал „Магията на танца“.", "date": "2018.03.24", "title": "Предстоящи събития в  страната за 24 март (Агенция „Фокус“)"}
{"url": "http://www.focus-news.net/news/2018/03/24/2503425/afp-vapreki-krizata-v-kataluniya-standard-end-puars-povishi-reytinga-na-ispaniya-do-a.html", "text": "Американската корпорация за финансови услуги „Стандард енд Пуърс“ повиши рейтинга на Испания от „ВВВ+“ до „А-“, като подчерта, че страната има перспектива за положително развитие с оглед на „цялостното икономическо и бюджетно представяне\", което не е засегнато от политическото напрежение в Каталуния, предава AFP.\r\n„Очакваме БВП на Испания да се разраства по-бързо от средното за еврозоната за периода 2018-2021 г., а бюджетният дефицит на правителството да  продължи да се свива\", се казва в изявление от рейтинговата агенция.Тереза Герова", "date": "2018.03.24", "title": "AFP: Въпреки кризата в Каталуния: „Стандард енд Пуърс“ повиши рейтинга на Испания до „А-“"}
{"url": "http://www.focus-news.net/news/2018/03/24/2503424/sport-germaniya-i-ispaniya-zavarshiha-naravno-kontrolata-na-stadion-esprit-arena.html", "text": "86 дни преди двубоя срещу Мексико от Мондиал 2018 световният шампион  изпита на гърба си колко трудна ще бъде задачата да защити титлата си – Германия и Испания завършиха при равенство 1:1 контролата си на стадион „Есприт Арена\" в Дюселдорф. \r\nРезултатът откриха гостите с гол на Родриго Морено в шестата минута. С попадение на Томас Мюлер в 35-та минута отборът на треньора Йоахим Льов успя да удължи печелившата си серия от 22 мача без поражение.\r\nТереза ГЕРОВА", "date": "2018.03.24", "title": "Спорт: Германия и Испания завършиха наравно контролата на стадион „Есприт Арена“"}
{"url": "http://www.focus-news.net/news/2018/03/24/2503427/reuters-donald-tramp-podpisa-zakona-za-byudzheta-na-federalnoto-pravitelstvo.html", "text": "В петък (местно време) президентът на САЩ Доналд Тръмп подписа закона за бюджета на федералното правителство на стойност 1,3 трилиона долара, слагайки край на спекулациите относно негов пост в социалната мрежа „Туитър“, в който бяха отправени заплахи за налагане на вето, предава Reuters.\r\nТръмп заяви, че е подписал документа, въпреки колебанията му по някои въпроси, защото увеличение от 60 млрд. долара разходи за отбрана са го убедили, че си заслужава компромиса.\r\n„Но аз казвам на Конгреса, че никога няма да подпиша подобен закон отново. Няма да го направя пак“, категоричен бе Тръмп пред репортери. \r\nВ публикувания по-рано туит американският президент загатна за налагането на вето на закона, а като мотив изтъкна „недостатъчното финансиране“ на проекта за издигането на стена по границата с Мексико, която – съгласно думите му, е „отчайващо нужна за нашата национална отбрана“. Тереза Герова", "date": "2018.03.24", "title": "Reuters: Доналд Тръмп подписа закона за бюджета на федералното правителство"}
{"url": "http://www.focus-news.net/news/2018/03/24/2503428/tanjug-prishtina-nalozhi-zabrana-za-vlizane-v-kosovo-na-marko-dzhurich-i-glavniya-sekretar-na-srabskiya-prezident.html", "text": "Косовските власти наложиха забрана за влизане в страната на двама водещи сръбски политици, предава Tanjug, държавната агенция на западната ни съседка.\r\nСъгласно разпространената информация, забрана за влизане в Косово е издадена за Марко Джурич, ръководителят на Службата за Косово и Метохия, и за Никола Селакович, главен секретар на държавния глава Александър Вучич. Двамата трябваше да посетят Косово в понеделник, за да се включат в панел за вътрешния диалог за Косово и Метохия. Тереза Герова", "date": "2018.03.24", "title": "Tanjug: Прищина наложи забрана за влизане в Косово на Марко Джурич и главния секретар на сръбския президент"}
{"url": "http://www.focus-news.net/news/2018/03/24/2503430/sport-angliya-pobedi-s-10-pri-gostuvaneto-si-na-holandiya.html", "text": "Отборът на Англия победи с 1:0 при гостуването си на Холандия. Единственото попадение в мача отбеляза полузащитникът на Манчестър Юнайтед Джеси Лингард в 59-та минута след грешка в защитата на домакините. За Лингард това бе първи гол с фланелката на националния тим.", "date": "2018.03.24", "title": "Спорт: Англия победи с 1:0 при гостуването си на Холандия"}
{"url": "http://www.focus-news.net/news/2018/03/24/2503432/reuters-ilon-mask-iztri-stranitsite-na-svoite-kompanii-spacex-i-tesla-vav-feysbuk.html", "text": "Американският милиардер Илон Мъск изтри официалните страници на своите компании SpaceX и Tesla във „Фейсбук“, след като бе предизвикан от потребител в друга от социалните мрежи – „Туитър“, предава Reuters.\r\n„Изтрий страницата на SpaceX във \"Фейсбук\", ако ти стиска“ гласеше съобщението на потребителя, на което Мъск отговори: „Не осъзнавах, че има такива. Ще го направя“.\r\nСтраниците на SpaceX и Tesla, които имаха милиони последователи, вече не са достъпни.Агенция „Фокус“ припомня:\r\nНа 21 март се разрази скандал около социалната мрежа „Фейсбук“, след като стана ясно, че консултантската агенция Cambridge Analytica е успяла да стигне до личните данни на над 50 млн. потребители чрез мрежата от приятели на 270 хил. потребители, дали разрешение за включването им в анкета. Собственикът на „Фейсбук“ Марк Зукърбърг се извини и призна, че „това е голям пробив в доверието към нас“.Тереза Герова", "date": "2018.03.24", "title": "Reuters: Илон Мъск изтри страниците на своите компании SpaceX и Tesla във „Фейсбук“"}
{"url": "http://www.focus-news.net/news/2018/03/24/2503423/ekathimerini-aleksis-tsipras-prizova-ankara-da-spre-s-provokatsiite-kam-atina.html", "text": "На фона на турските действия в Егейско море и Източното Средиземноморие, министър-председателят на Гърция Алексис Ципрас призова в петък Анкара да изостави обосновката на постоянните провокации с Атина, съобщава електронното издание Ekathimerini. \r\nВ изказване пред репортери след края на срещата на държавните и правителствени лидери на Общността Ципрас заяви, че единодушното осъждане на Турция от страна на Европейския съвет за агресивната й позиция спрямо Гърция и Кипър е най-мощното послание, което Брюксел може да изпрати до Анкара.\r\n„С президента на [Република Кипър] Никос Анастасиадес представихме на лидерите на ЕС ескалиращите действия на Турция\", заяви Ципрас, добавяйки, че поведението на Турция се е променило „по начин, който трябва да ни занимава\".\r\nГърция, съгласно думите му, винаги ще се опитва да запази каналите си за общуване с Турция и да подкрепя присъединяването й към ЕС. Той обаче добави, че е разяснил пред своите колеги, че Гърция е решена да защитава своята териториална цялост „срещу всяка заплаха\".\r\nС оглед на задържаните в Турция гръцки войници, Ципрас заяви, че Атина ще „продължи усилията си чрез двустранни канали\" за разрешаване на проблема, но това зависи също и от „отворената мобилизация\" на партньори от ЕС за подкрепа.\r\nГръцкият министър-председател разкри, че е получил уверение от ръководителите на Европейската комисия, че ще повдигнат въпроса пред турския президент Реджеп Тайип Ердоган по време на срещата на високо равнище между ЕС и Турция в българския град Варна, която започва в понеделник.\r\nВъпреки това, инцидентът от четвъртък, в който само няколко часа след осъждането на Турция от страна на ЕС турски изтребители F-16 се приближиха до хеликоптер, превозващ началника на гръцката армия, е още един знак, че Анкара се стреми към създаване на атмосфера на постоянно напрежение.\r\nИнцидентът бе последният в дълъг низ от турски нарушения в Егейско море, включително военни заплахи срещу остров Кипър, коментират от редакцията.Тереза Герова", "date": "2018.03.24", "title": "Ekathimerini: Алексис Ципрас призова Анкара да спре с провокациите към Атина"}
{"url": "http://www.focus-news.net/news/2018/03/24/2503426/kayl-skot-poslanik-na-sasht-v-sarbiya-vashington-nyama-da-se-vklyuchi-v-pregovorite-mezhdu-belgrad-i-prishtina.html", "text": "Посланикът на САЩ в Сърбия Кайл Скот увери, че Вашингтон няма да се включи официално в преговорите между Белград и Прищина за нормализиране на двустранните отношения, съобщава скопското електронно издание МКД.\r\nАмериканският дипломат добави, че САЩ с голям интерес следят диалога между двете балкански държави, но че няма официално да се включат, тъй като преговорите се водят под егидата на Европейския съюз.\r\n„Ние сме тук, за да помогнем, но този диалог се осъществява между Сърбия и Косово с помощта на ЕС. Следим всички подробности, ако се обърнат към нас за помощ, ние ще бъдем тук. Искаме да постигнем трайно споразумение между Сърбия и Косово\", подчерта Скот.\r\nЗа възможното участие на Русия в диалога посланикът на САЩ заяви, че ако участниците в преговорите вярват, че някой друг трябва да бъде включен, то това ще бъде изцяло техен избор.\r\nНа въпрос дали Западът настоява за компромисни решения,  Скот заяви, че „всяко споразумение е вид компромис\".Тереза Герова", "date": "2018.03.24", "title": "Кайл Скот, посланик на САЩ в Сърбия: Вашингтон няма да се включи в преговорите между Белград и Прищина"}
{"url": "http://www.focus-news.net/news/2018/03/24/2503422/faz-napadatelyat-ot-treb-e-bil-v-polezrenieto-na-frenskite-vlasti-za-predpolagaema-radikalizatsiya.html", "text": "Нападателят от супермаркета в градчето Треб е бил по-рано в полезрението на френските власти за предполагаема радикализация, съобщава германският национален ежедневник Die Frankfurter Allgemeine Zeitung.\r\nМъжът от марокански произход фигурира в база данни от 2014 г. насам, поясни Франсоа Молинс от Антитерористичната прокуратура в Париж. В периода 2016-2017 г. обаче не са забелязани никакви признаци, които да предизвикат опасения, че лицето е способно да извърши терористичен атентат, допълни прокурорът.\r\nНападателят от Треб взе заложници и уби трима души, преди да бъде ликвидиран от полицейските служители, изпратени на място, припомнят от редакцията.Тереза Герова", "date": "2018.03.24", "title": "FAZ: Нападателят от Треб е бил в полезрението на френските власти за предполагаема радикализация"}
{"url": "http://www.focus-news.net/news/2018/03/24/2503434/zhan-klod-yunker-ochakvam-sreshtata-es-turtsiya-vav-varna-sas-smeseni-chuvstva.html", "text": "Председателят на Европейската комисия Жан-Клод Юнкер призна, че очаква предстоящата на 26 март среща на върха ЕС-Турция със смесени чувства. Съответното изявление люксембургският политик направи в рамките на съвместна пресконференция с председателя на Европейския съвет Доналд Туск, свикана след двудневната среща на върха на държавните и правителствени лидери на страните от Общността, предава скопският телевизионен канал A1 On.\r\nЮнкер изясни, че проблемите между ЕС и Турция не престават да се увеличават, но същевременно увреи, че Брюксел иска да засили сътрудничеството с Анкара. На свой ред Туск изрази надежда, че разговорите с турския президент Реджеп Тайип Ердоган ще засегнат широк кръг от теми.\r\n„Срещата няма да бъде лесна, пред нас стоят някои сложни въпроси, включително турските действия в Сирия. Ние сме съседи с Турция, трябва да намерим начин да говорим открито“, добави полският политик. \r\nПо отношение на решението на ЕС да подкрепи оценката на Великобритания, че атаката срещу бившия офицер от руското Главно разузнавателно управление (ГРУ) Сергей Скрипал вероятно е по поръчка на Русия, Туск подчерта, че „това е най-добрият възможен отговор, на който Общността е способна\".\r\nЮнкер отбеляза, че решението за отзоваване на посланика на ЕС в Москва е „извънредна мярка\", която все още не е предприета. Той осъди отравянето на Скрипал, но добави, че комуникационните канали с Москва трябва да останат отворени и около тази позиция няма разногласие сред партньорите от Общността. Тереза Герова", "date": "2018.03.24", "title": "Жан-Клод Юнкер: Очаквам срещата ЕС-Турция във Варна със смесени чувства"}
{"url": "http://www.focus-news.net/news/2018/03/24/2503436/tanjug-sarbiya-i-harvatiya-shte-razmenyat-spisatsi-s-litsa-obvineni-ili-osadeni-za-voenni-prestapleniya.html", "text": "Сърбия и Хърватия се съгласиха да създадат две съвместни комисии, които да работят по решаването на проблема с наказателното преследване за военни престъпления и да обменят списъци с лица, обвинени или осъдени за извършването на такива, предава Tanjug, държавната информационна агенция на западната ни съседка.\r\nНа първата среща, проведена в Белград, сръбските и хърватските министри на правосъдието, съответно Нела Кубурович и Дражен Боснякович, се споразумяха, че съдебните въпроси между двете страни са сложни и отворени, но те могат да бъдат разрешени с търпение и ако се разгледат стъпка по стъпка.Тереза Герова", "date": "2018.03.24", "title": "Tanjug: Сърбия и Хърватия ще разменят списъци с лица, обвинени или осъдени за военни престъпления"}
{"url": "http://www.focus-news.net/news/2018/03/24/2503438/telma-makedoniya-nyama-prolet-za-makedonsko-ruskite-otnosheniya.html", "text": "Няма пролет за македонско-руските отношения, пише Ивор Мицковски в авторска статия, публикувана на интернет страницата на телевизионния канал „Телма“, в която излага тезата, че след присъединяването на Черна гора към НАТО Москва насочва вниманието си към Македония.  представя без редакторска намеса.Тереза Герова", "date": "2018.03.24", "title": "„Телма“ (Македония): Няма пролет за македонско-руските отношения"}
{"url": "http://www.focus-news.net/news/2018/03/24/2503440/the-guardian-masovi-protesti-v-polsha-protiv-zatyaganeto-na-zakona-za-abortite.html", "text": "Хиляди хора се присъединиха към протестите във Варшава и други градове в Полша против последния опит на консервативното правителство за затягане на достъпа до легални аборти, пише британският вестник The Guardian.\r\nВ петък във Варшава протестиращи държаха банери с надписи „Свободен избор“ и „Жената е човешко същество“, и скандираха лозунги с настояване за свобода в репродуктирането.\r\nПолша има един от най-строгите закони за аборт в Европа. Процедурата е позволена, само ако животът на зародиша е в опасност, има животозастрашаващ риск за майката или бременността е резултат от изнасилване или кръвосмешение.\r\nПодобен опит за пълна забрана на абортите през 2016 г. завърши с изоставяне на решението от страна на правителството, след като в страната бяха организирани масови протести.\r\nПоследният предложен законопроект би позволил прекъсване на бременността, в случай че животът на майката е в опасност или оплождането е в резултат от извършване на престъпление, но би го забранил ако зародишът има вроден недъг, включително и синдром на Даун.\r\nВ столицата Варшава протестиращите се събраха пред седалището на много влиятелната в Полша Римокатолическа църква, чиито епископи призовават за допълнителното затягане на закона.\r\nКомисарят по човешките права към Съвета на Европа Нил Муйжниекс предупреди в петък, че новата мярка е в конфликт с ангажиментите на Варшава за човешките права.Тереза Герова", "date": "2018.03.24", "title": "The Guardian: Масови протести в Полша против затягането на закона за абортите"}
{"url": "http://www.focus-news.net/news/2018/03/24/2503439/evropeyski-semestar-2018g-balgariya-belezhi-ikonomicheski-rast-no-ostava-sred-nay-bednite-strani-v-es-obzor.html", "text": "Годишният доклад за България в рамките на Европейския семестър за 2018г. показва продължаващ  икономически растеж, но и високи нива на бедност и социално изключване в страната. Той бе представен официално от директора на генералната дирекция \"Икономически и финансови въпроси\" в Европейската комисия Ищван Пал Секели, който отчете, че икономиката на България отбелязва ръст, доста над средния европейски, но в същото време все още изостава от страни със сходни параметри, като Балтийските. „Не наваксавате достатъчно бързо с вашите сравними страни – все още дистанцията е голяма. Социално-икономически и политически трябва да се положат повече усилия“, посочи той. \r\nСтефан Улсон, директор на генерална дирекция „Трудова заетост, социални въпроси и приобщаване“ в Европейската Комисията отбеляза от своя страна, че България се справя много добре по отношение на индикаторите за заетост и безработица, но в същото време страната ни остава сред тези с много високо равнище на бедност и социално изключване. „В най-рисковата група са възрастните хора, децата и ромите. Това е проблем, признат от правителството и изисква дълготрайна политика. Има много добре действащи реформи“, отбеляза още Стефан Улсон. Той уточни, че много добра стъпка е повишаването на минималните доходи, инвестициите в образование и увеличението на заплатите на учителите, но е необходимо социалните разходи да бъдат добре разработени и ясни. \r\nМаринела Петрова, зам.-министър на финансите, отчете от своя страна, че страната ни се представя много добре през последните години по отношение бюджет и публични финанси. „Растежите ни са високи в сравнение с повечето държави в ЕС, публичният ни дълг е един от най-ниските в Европа. От страна на приходите има доста какво да се направи“, каза тя. \r\nЗорница Русинова, зам.-министър на труда и социалната политика, посочи, че България през последните 3 години има изключително устойчиви тенденции на пазара на труда и нива на безработицата по-ниски от времето преди икономическата криза. „Има населени места в България, където практически няма безработица. Предизвикателство остава сближаването на голямата все още пропаст между образованието и нуждата на бизнеса от работни места като брой и квалификация“, каза Русинова. \r\nРъководителят на Представителството на Европейската комисия в България Огнян Златев припомни, че докладът и препоръките в него се изработват съвместно между службите на ЕК и българското правителство, а Европейският семестър е още една еманация на солидарността, която Европа показва към своите страни членки. „Знам, че ние страдаме от известна доза национален нихилизъм – защо на нас точно, защо все ние имаме да правим и довършваме нещо. Това не е така, особено в конкретния случай. В Европейския семестър участват абсолютно всички държави членки и затова е важно още веднъж да подчертаем тази синергия и сътрудничество между българските власти и службите на ЕК да постигнем и довършим тези реформи, които ще направят живота на всички ни по-добър“, допълни още той. Докладът отчита солидни икономически резултати, благодарение на силно вътрешно търсене, което се очаква да продължи през 2018-2019 г. Стабилността във финансовия сектор се подобрява, но някои слабости остават. Равнището на необслужваните кредити и на корпоративния дълг намалява, но все още е високо. Състоянието на пазара на труда се подобрява и безработицата намалява, включително и дългосрочната. Отбелязва се известен напредък и по отношение на събираемостта на данъците и подобряване на банковия и небанковия надзор, както и на минималния доход. Отчита се балансиран бюджет и нисък публичен дълг. Ограничен е напредъкът по отношение на предоставянето на качествено образование и здравното осигуряване, както и намаляване на преките плащания от страна на пациентите и справяне с недостига на здравни специалисти. Неравенството в доходите продължава да е сред най-високите в ЕС. Делът на младите хора, неучастващи в никаква форма на заетост, образование или обучение, остава много голям. Процентът на преждевременно напускане на училище е висок и нараства. Социалните обезщетения не осигуряват ефективна защита срещу бедността. Европейският семестър е цикъл на координиране на икономическите и фискалните политики в ЕС. Той е част от рамката на Европейския съюз за икономическото управление.В основата му е 6-месечният период от началото на всяка година, откъдето е и названието му „семестър“. По време на Eвропейския семестър държавите членки привеждат своите бюджетни и икономически политики в съответствие с целите и правилата, договорени на равнище ЕС. \r\nВесела АЛЕКСАНДРОВА", "date": "2018.03.24", "title": "Европейски семестър 2018г.: България бележи икономически ръст, но остава сред най-бедните страни в ЕС (ОБЗОР)"}
{"url": "http://www.focus-news.net/news/2018/03/24/2503433/sistemata-za-elektronno-taksuvane-i-videonablyudenie-v-stolichniya-gradski-transport-nyama-da-startira-prez-2019-g-obzor.html", "text": "2019 г. вече не е реалистичен вариант за стартирането на Системата за електронно таксуване и видеонаблюдение в столичния градски транспорт. Това обяви изпълнителният директор на Центъра за градска мобилност Христиан Петров. Към този момент има 10 фирми кандидатки за изпълнението на проекта. Срокът, който от ЦГМ са заложили  за изграждането на системата е 2 години, но той ще стартира, когато вече има подписан договор с фирмата изпълнител. На този етап комисията за избор на изпълнител обсъжда офертите на 10-те фирми кандидатки. Следващият етап от процедурата ще бъде подписването на договор за изпълнение на поръчката. Комисията, разглеждаща офертите е съставена от 15 члена – 7 души от Общинския съвет, един представител на Столична община, а останалите са членове на ЦГМ. \r\nЦената за изпълнението на поръчката беше променена от 20 млн. лева на 88 млн. лева, но поръчката от 20 млн. лева няма нищо общо по параметри с новата процедура, коментира Христиан Петров. Средствата за изпълнението ѝ ще бъдат осигурени от бюджета на ЦГМ като плащането на цялата сума се поема от фирмата изпълнител първоначално, а ЦГМ от своя страна ще изплаща сумата на фирмата в период от 10 години на месечни вноски. \r\nИзграждането на системата ще осигури засилен контрол срещу лоши практики като хора, които пътуват гратис, проява на насилие в градския транспорт като всеки сигнал би могъл да бъде проверяван чрез видеонаблюдението, което предстои да бъде инсталирано. \r\nДиректорът на ЦГМ коментира, че хартиеният билет няма да отпадне. Новата система ще даде възможност за разширено използване на транспорта и ще осигури по-лесен начин за закупуване на превозен документ. Със въвеждането ѝ ще отпадне нуждата да се ходи до каса на ЦГМ за зареждане на картата за пътуване – те ще могат да бъдат зареждани онлайн.  \r\nТикет системата също така ще гарантира единен превозен документ за всички видове транспортни средства. Агенция „Фокус“ припомня: Процедурата по обществената поръчка за изграждане на нова тикет система за електронно таксуване и видеонаблюдение беше забавена през последната една година поради множество подадени жалби срещу поръчката. До сега Комисията за защита на конкуренцията и Върховният административен съд се произнасят в полза на ЦГМ.\r\nПовод за подобни жалби стана и промяната на цената, за която ще бъде изпълнена поръчката от 20 на 88 млн. лева. Кметът на София, Йорданка Фандъкова се зае с проверката за промяната на тази цена и заяви, че от Общинския съвет ще следят внимателно за изпълнението на поръчката и ще се намесват при евентуална необходимост. Ако има несъответствия и нередности, ръководството на ЦГМ ще носи отговорност по думите на кмета на София.", "date": "2018.03.24", "title": "Системата за електронно таксуване и видеонаблюдение в столичния градски транспорт няма да стартира през 2019 г. (ОБЗОР)"}
{"url": "http://www.focus-news.net/news/2018/03/24/2503431/afp-lisabon-potvardi-che-grazhdanin-na-portugaliya-e-ranen-a-ne-ubit-pri-atakata-v-treb.html", "text": "Португалският гражданин, за когото по-рано бе съобщено, че е загинал при терористичното нападение във френския град Треб, всъщност е само ранен. Това потвърди правителството в Лисабон в късните часове на петък, предава AFP.\r\nПортугалецът е обявен за мъртъв заради „грешки в комуникациите“, уточни държавният секретар за португалците в чужбина, Хосе Луис Карнейро. „След процедурите за идентифициране на жертвата се оказа, че португалският гражданин е бил само сериозно ранен и хоспитализиран в Каркасон\", допълни Карнейро. Тереза Герова", "date": "2018.03.24", "title": "AFP: Лисабон потвърди, че гражданин на Португалия е ранен, а не убит при атаката в Треб"}
{"url": "http://www.focus-news.net/news/2018/03/24/2503429/new-europe-pregovorite-za-imeto-na-makedoniya-byaha-vazobnoveni-sas-simvolichna-vizita-na-gratskiya-vanshen-ministar-v-skopie.html", "text": "Посещението на гръцкия външен министър Никос Кодзиас в Македония в периода 22-23 март бе очевиден опит да се възобнови забавеният цикъл от преговори между Атина и Скопие за разрешаване на спора за името, които почти бяха прекъснати през март, коментират в редакцията на електронното издание New Europe.\r\nВизитата имаше малко по-символичен аспект заради преименуването на летището в Скопие преди няколко седмици, което направи дипломатически възможно гръцки външен министър да лети на първия директен полет от Атина за Скопие за последните 12 години. Посещението също така позволи по-съществен диалог по въпроса,  след като двете страни си размениха проектоспоразумения за разрешаването на спора. Продължение на разговорите е планирано за 30 март във Виена, като в тях ще участва и специалният посланик на ООН Матю Нимиц.\r\nКодзиас проведе работна вечеря с македонския външен министър Никола Димитров след пристигането си в Скопие. Официални консултации бяха проведени на сутринта на 23 март, както и срещи с македонския министър-председател Зоран Заев и лидери на опозицията. В Скопие обаче не се състоя среща между Кодзиас и държавния глава на Македония Георги Иванов,  който – що се отнася до спора за името, споделя твърдите позиции на опозицията в Македония.\r\nОстава неясно дали гръцкото изискване ще бъде прието. Името „ГорнаМакедония“ (като една дума) се предполага, че е първият избор на Атина.\r\nНа 4 март в Скопие се проведоха демонстрации срещу каквото и да е споразумение за промяна на името на страната, с присъствие на не повече от 10 хил. протестиращи. Месец по-рано в Атина бе организиран протест със същото послание, но с 20 пъти повече протестиращи, припомнят от редакцията.Тереза Герова", "date": "2018.03.24", "title": "New Europe: Преговорите за името на Македония бяха възобновени със символична визита на гръцкия външен министър в Скопие"}
{"url": "http://www.focus-news.net/news/2018/03/24/2503445/the-daily-express-es-kritikuva-donald-tramp-za-targovskata-voyna-koyato-toy-se-gotvi-da-predizvika.html", "text": "Лидерите на Европейския съюз обявиха, че са готови да преговарят със САЩ относно различията в търговския спор помежду им, но предупредиха, че няма да се оставят да бъдат „малтретирани“ от Доналд Тръмп, пише британският всекидневник The Daily Express.\r\nФренският президент Еманюел Макрон обяви на съвместна пресконференция с германския канцлер Ангела Меркел: „Ние няма да покажем нито слабост в нито един сектор, в нито една държава“.\r\n„ЕС трябва да бъде обединен и целеустремен, за да можем да реагираме без никаква слабост, ако бъдем атакувани“, допълни държавният глава на Франция.\r\nМинистър-председателят на Великобритания Тереза Мей и останалите лидери на Общността очакваха, че американският президент ще изключи държавите от ЕС от вносните мита за стомана и алуминий. Тръмп, обаче, заяви, че е готов да даде на Блока само временен отдих до 1 май.\r\nБританският премиер Тереза Мей, която удължи престоя си в Брюксел, за да се включи в изготвянето на отговора на ЕС, заяви: „Искаме да гарантираме, че това ще стане постоянно изключение за ЕС“. Същевременно тя допълни: „Стоманената индустрия е важна за Обединеното кралство и аз искам да подсигуря, че тази индустрия и нейните работници ще са защитени“.\r\nЛидерите на ЕС изпълниха заканите си за контрамерки като обявиха, че ще отвърнат с вносни мита за дънките „Левис“, бърбъна и мотоциклетите „Харли Дейвидсън“.\r\nГлобалните пазари бяха тежко засегнати от страховете, че вносните мита на Тръмп могат да предизвикат търговска война. Китай отговори, че не желае търговска война, но „не се страхува“ и е „напълно готов“ да защити интересите си, ако възникне подобна необходимост.Тереза Герова", "date": "2018.03.24", "title": "The Daily Express: ЕС критикува Доналд Тръмп за търговската война, която той се готви да предизвика"}
{"url": "http://www.focus-news.net/news/2018/03/24/2503446/press-24-makedoniya-kosovskite-vlasti-osvobodiha-zapodozreniya-za-podbuzhdane-kam-terorirzam-imam-shefket-krasnichi.html", "text": "Властите в Косово снеха обвиненията от известния имам Шефкет Красничи, който преди повече от година бе уличен от Специалната прокуратура в Прищина в подстрекателство към тероризъм, предава македонската електронна медия Press 24.\r\nКрасничи, имам на Голямата джамия в Прищина, бе арестуван през 2014 г. Срещу него бяха повдигнати обвинения в подбуждане към тероризъм и насърчаване на млади хора да заминат за бойните полета на джихадистите в Сирия и Ирак. От 2012 г. насам има данни за около 300 косовари, присъединили се към „Ислямска държава“. Около 70 от тях са убити, но мнозина други, включително жени и деца, все още са там.\r\n„Бях убеден от първия ден, че всичко ще свърши така, както се случи“, заяви Красничи пред медиите след произнасянето на присъдата.\r\nМеждународните и местните агенции за сигурност предупредиха в миналото за риска от връщане на бойци. През 2015 г. Косово прие закон, който предвижда 15 г. затвор за участието в чуждестранен конфликт.Тереза Герова", "date": "2018.03.24", "title": "Press 24 (Македония): Косовските власти освободиха заподозрения за подбуждане към терорирзъм имам Шефкет Красничи"}
{"url": "http://www.focus-news.net/news/2018/03/24/2503444/cnn-beliyat-dom-obyavi-politika-za-zabrana-za-postapvane-na-sluzhba-v-armiyata-na-povecheto-transseksualni-litsa-ima-i-izklyucheniya.html", "text": "Държавният глава на САЩ Доналд Тръмп ограничи постъпването на транссексуални в армията, предава новинарският телевизионен канал CNN, като се позовава на изявление от Белия дом. \r\nБелият дом заяви, че „транссексуални лица с история или с диагноза за полова дисфория, която може да изисква значително медицинско лечение, включително хирургическа интервенция, са лишени от военна служба, освен при определени ограничени обстоятелства\".\r\nПрессекретарят на Белия дом Сара Сандърс заяви в изявление, че новата политика е „разработена чрез задълбочено проучване на висши униформени и цивилни лидери, включително военни ветерани\", под ръководството на министъра на отбраната Джеймс Матис.\r\nСпоред доклад на Пентагона за политиката изключенията от забраната са за хора, които са били „стабилни за 36 последователни месеца в биологичния си пол преди присъединяването\" към армията, служители, които „не изискват промяна на пола\" и войници, които са започнали служба по време на администрацията на Барак Обама.\r\n„Тази нова политика ще позволи на военните да прилагат утвърдени норми за психическо и физическо здраве - включително по отношение на  употребата на медикаменти - еднакво за всички, които искат да се присъединят и да се борят за най-добрата военна сила“, увери Сандърс.Тереза Герова", "date": "2018.03.24", "title": "CNN: Белият дом обяви политика за забрана за постъпване на служба в армията на повечето транссексуални лица, има и изключения"}
{"url": "http://www.focus-news.net/news/2018/03/24/2503443/premierat-boyko-borisov-predstaviteli-na-izpalnitelnata-i-mestnata-vlast-byaha-otlicheni-s-angeli-na-blagodarnostta-za-rabotata-im-v-podkrepa-na-dvoykite-s-reproduktivni-problemi-obzor.html", "text": "Премиерът Бойко Борисов, представители на изпълнителната и местната власт бяха отличени с наградата „Ангели на благодарността“ на Фондация „Искам бебе“ благодарността за работата им в подкрепа на двойките с репродуктивни проблеми. Събитието бе част от церемонията по връчване на годишните награди на фондацията. Мероприятието се състоя в северното фоайе на парламента и бе под патронажа на председателя на Народното събрание Цвета Караянчева. Председателят на парламента обърна внимание, че кабинетът е изпълнил обещанието си да финансира програмата за ин витро. Тя пожела още преди Благовещение в много семейства да дойде благата вест. „Наша обща задача е да помогнем на всички с репродуктивни проблеми и във всеки български дом да проплаче дете“, каза Карaянчева.  Председателят на парламента изрази благодарност към всички, които са се включили и са подкрепили каузата на фондация „Искам бебе“ – „За повече деца на България“. \r\nФондация „Искам бебе“ награди премиера Бойко Борисов с отличието „Ангел на благодарността“. Министър-председателят ще получи своята награда на 28 март 2018 г. в Министерски съвет, тъй като заради ангажименти в Брюксел не присъства на церемонията по награждаването. Награда получи и финансовият министър Владислав Горанов, който благодари и посочи, че наградата е за цялото общество. „Приемам тази награда като усилие на цялото общество да обърне внимание на всички български граждани с репродуктивен проблем“, каза Горанов. Сред наградените тази година беше кметът на София Йорданка Фандъкова за програмата на Столична община за финансово подпомагане на семейства и двойки с репродуктивни проблеми, нуждаещи се от инвитро процедури с донорски яйцеклетки. Кметът на столицата отчете, че от 2015 г. по тази програма са кандидатствали 70 семейства, като 64 са одобрени и вече са родени 9 деца. Фандъкова подчерта, че програмата за ин витро не е просто финансиране, а кауза. \r\nКметът на Стара Загора Живко Тодоров също бе отличен като „Ангел на благодарността“. Според него най-смислено похарчените средства са за това да се роди живот.  Кметът на Община Благоевград Атанас Камбитов също бе част отличените. Той коментира, че въпреки националното финансиране, Общината отделя 200 хил. лв. за ин витро процедурите. Кметът на Асеновград д-р Емил Караиванов също бе определен от фондацията като „Ангел на благодарността“. Той благодари за наградата и подчерта, че Общината ще продължи да работи с дофинансиране на ин витро процедурите, където не стигат парите от финансирането на правителството. Статуетка получи и кметът на Тутракан Димитър Стефанов,  който каза, че ако искаме общините ни да са живи и България да я има, трябва да се помага на всички семейства със репродуктивни проблеми. Дупнишкият кмет  Методи Чимев също бе в Народното събрание, за да получи наградата си от Фондация „Искам бебе“. Той заяви, че я приема като знак за добре свършена работа. Наградата на Община Бургас получи заместник-кметът Йорданка Ананиева, която благодари от името на кмета на общината Димитър Николов. От името на кмета на Велико Търново Даниел Панов получи благодари и получи наградата заместник-кметът на общината проф. Георги Камарашев. На събитието бяха отличени още редица кметове, областни управители и представители на институции. Тази година церемонията се проведе под патронажа на председателя на Народното събрание Цвета Караянчева. Наградите бяха връчени за особен принос към каузата на „Искам бебе“ – „За повече деца на България“. Статуетките, изработени специално за събитието от художникът и скулптор Бояна Пеева.\r\nНародният представител от ГЕРБ Иван Миховски, който бе водещ на събитието отчете факта, че през 2018 г. България се е наредила на едно от челните места по финансово подпомагане на двойки с репродуктивни проблеми. Той посочи, че вече има безлимитно финансиране на инвитро процедурите и не е необходимо нуждаещите се от тях да чакат повече от два месеца.\r\nДеница КИТАНОВА", "date": "2018.03.24", "title": "Премиерът Бойко Борисов, представители на изпълнителната и местната власт бяха отличени с „Ангели на благодарността“ за работата им в подкрепа на двойките с репродуктивни проблеми (ОБЗОР)"}
{"url": "http://www.focus-news.net/news/2018/03/24/2503449/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Европейската комисия Жан-Клод Юнкер призна, че очаква предстоящата на 26 март среща на върха ЕС-Турция със смесени чувства. Съответното изявление люксембургският политик направи в рамките на съвместна пресконференция с председателя на Европейския съвет Доналд Туск, свикана след двудневната среща на върха на държавните и правителствени лидери на страните от Общността, предава скопският телевизионен канал A1 On.\r\nЮнкер изясни, че проблемите между ЕС и Турция не престават да се увеличават, но същевременно увреи, че Брюксел иска да засили сътрудничеството с Анкара. На свой ред Туск изрази надежда, че разговорите с турския президент Реджеп Тайип Ердоган ще засегнат широк кръг от теми.\r\n„Срещата няма да бъде лесна, пред нас стоят някои сложни въпроси, включително турските действия в Сирия. Ние сме съседи с Турция, трябва да намерим начин да говорим открито“, добави полският политик. \r\nПо отношение на решението на ЕС да подкрепи оценката на Великобритания, че атаката срещу бившия офицер от руското Главно разузнавателно управление (ГРУ) Сергей Скрипал вероятно е по поръчка на Русия, Туск подчерта, че „това е най-добрият възможен отговор, на който Общността е способна\".\r\nЮнкер отбеляза, че решението за отзоваване на посланика на ЕС в Москва е „извънредна мярка\", която все още не е предприета. Той осъди отравянето на Скрипал, но добави, че комуникационните канали с Москва трябва да останат отворени и около тази позиция няма разногласие сред партньорите от Общността.\r\n*** Нападателят от супермаркета в градчето Треб е бил по-рано в полезрението на френските власти за предполагаема радикализация.\r\nМъжът от марокански произход фигурира в база данни от 2014 г. насам, поясни Франсоа Молинс от Антитерористичната прокуратура в Париж. В периода 2016-2017 г. обаче не са забелязани никакви признаци, които да предизвикат опасения, че лицето е способно да извърши терористичен атентат, допълни прокурорът.\r\nНападателят от Треб взе заложници и уби трима души, преди да бъде ликвидиран от полицейските служители, изпратени на място.\r\n*** Португалският гражданин, за когото по-рано бе съобщено, че е загинал при терористичното нападение във френския град Треб, всъщност е само ранен. Това потвърди правителството в Лисабон в късните часове на петък.\r\nПортугалецът е обявен за мъртъв заради „грешки в комуникациите“, уточни държавният секретар за португалците в чужбина, Хосе Луис Карнейро. „След процедурите за идентифициране на жертвата се оказа, че португалският гражданин е бил само сериозно ранен и хоспитализиран в Каркасон\", допълни Карнейро.\r\n*** Държавният глава на САЩ Доналд Тръмп ограничи постъпването на транссексуални в армията.\r\nБелият дом заяви, че „транссексуални лица с история или с диагноза за полова дисфория, която може да изисква значително медицинско лечение, включително хирургическа интервенция, са лишени от военна служба, освен при определени ограничени обстоятелства\".\r\nПрессекретарят на Белия дом Сара Сандърс заяви в изявление, че новата политика е „разработена чрез задълбочено проучване на висши униформени и цивилни лидери, включително военни ветерани\", под ръководството на министъра на отбраната Джеймс Матис.\r\nСпоред доклад на Пентагона за политиката изключенията от забраната са за хора, които са били „стабилни за 36 последователни месеца в биологичния си пол преди присъединяването\" към армията, служители, които „не изискват промяна на пола\" и войници, които са започнали служба по време на администрацията на Барак Обама.\r\n„Тази нова политика ще позволи на военните да прилагат утвърдени норми за психическо и физическо здраве - включително по отношение на  употребата на медикаменти - еднакво за всички, които искат да се присъединят и да се борят за най-добрата военна сила“, увери Сандърс.\r\n*** Върховният съд на Испания издаде заповеди за арест на петима каталунски лидери, свързани с едностранното обявяване на независимостта на североизточния регион. Сред тях попада и последният номиниран за поста председател на Женералитета на Каталуния – Жорди Турул.\r\nОстаналите са бившият председател на регионалния парламент в Барселона Карме Форкадел и бившите представители на правителството Раул Ромева, Жозеп Рул и Долорс Баса.\r\n„Бях осъден заради това, че останах лоялен към мандата на онези, които ме избраха за представител на народа на Каталуния, на президента, на правителството и на парламента\", коментира Турул след обявяване на решението на Върховния съд. „Моля, нека посветим цялата си енергия на мирна защита на демокрацията и достойнството за Каталуния. Имам пълно доверие и надежда за хората в Каталуния“, допълни Турул.\r\n*** Сърбия и Хърватия се съгласиха да създадат две съвместни комисии, които да работят по решаването на проблема с наказателното преследване за военни престъпления и да обменят списъци с лица, обвинени или осъдени за извършването на такива.\r\nНа първата среща, проведена в Белград, сръбските и хърватските министри на правосъдието, съответно Нела Кубурович и Дражен Боснякович, се споразумяха, че съдебните въпроси между двете страни са сложни и отворени, но те могат да бъдат разрешени с търпение и ако се разгледат стъпка по стъпка.\r\n*** Обилните снеговалежи и наводненията предизвикаха множество проблеми в редица части на Балканския полуостров, включително затваряне на пътища и прекъсване на корабоплаването по Адриатическото крайбрежие.\r\nНапук на пролетта превалявания от сняг имаше в Македония, Сърбия, Хърватия и Албания, а топенето на снеговете в Босна и Херцеговина предизвика наводнения.\r\nНовите снеговалежи, които паднаха в Хърватия, предизвикаха още повече проблеми в страната, която в предходните дни се бореше с повишените нива на реките заради топенето на снега. Местните власти съобщиха, че движението по главните пътища до крайбрежните райони са разрешени само за леки превозни средства. За камиони и автобуси движението е забранено. \r\nЗаради снега и дъжда в Албания са блокирани части от северната и северозападната част на страната. Съобщава се и за наводнени 5000 хектара земя, 680 къщи и училища. Местните власти са евакуирали граждани от засегнатите райони. Около 200 членове на аварийните служби са задействани за оказване на помощ на бедстващото население. Много села са без електричество, а някои могат да бъдат достигнати само с лодки.\r\nВ Румъния поради силни снеговалежи и ветрове са затворени училища – както в столицата Букурещ, така и в още 10 окръга на страната. Затворени са шест основни пътя, трафикът по редица други е ограничен. Повече от 50 влака не се движат по разписание.\r\n***", "date": "2018.03.24", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/03/24/2503447/sport-grigor-dimitrov-se-klasira-za-tretiya-krag-na-turnira-v-mayami.html", "text": "Григор Димитров стартира с победа участието си в турнира от сериите „Мастърс“ в Маями. Най-добрият български тенисист е трети поставен в основната схема и започна директно от втория кръг на състезанието, в който се наложи с 4:6, 6:2, 6:1 над Максимилиан Мартерер от Германия.\r\nВ третия кръг Григор Димитров ще играе срещу французина Жереми Шарди, който по-рано отстрани сънародника си Ришар Гаске.", "date": "2018.03.24", "title": "Спорт: Григор Димитров се класира за третия кръг на турнира в Маями"}
{"url": "http://www.focus-news.net/news/2018/03/24/2503448/mon-predstavi-rechnik-na-balgarskiya-zhestov-ezik-s-5840-znatsi-obzor.html", "text": "Министерството на образованието и науката (МОН),  Фондация „Глухи без граници“ и учени от Софийския университет „Св. Климент Охридски“ представиха разработения в рамките на мащабен проект унифициран български жестов език, който се надяват да бъде узаконен и да улесни комуникацията с хората с увреден слух у нас. В рамките на национално изследване, в което са били включени близо 300 души от 7 града в страната, е създаден речник в хартиен и електронен вариант с 5840 жестови знаци. Резултатите показват, че българският жестов език е достигнал равнище на пълноценна езикова система и се различава от устната реч в лексиката и начина на построяване на изреченията. Заместник-министърът на образованието и науката Деница Сачева посочи, че българският жестов език може да бъде признат като самостоятелен. България е сред малкото държави, провели проучване с такава цел. То ще позволи да се въведат законови разпоредби за равностойното прилагане на жестовия език в образованието и в други области на обществения живот. В момента жестовите знаци се използват като помощно средство и средство за комуникация при обучението на децата и учениците с увреден слух в детските градини и училищата. „Изследването е основа и за създаване на методически пособия, които да помогнат в комуникацията и съвместното обучение на глухите и чуващите деца и ученици в цялата страна. Ако жестовият език бъде узаконен, ще можем да го въведем като специален учебен предмет в специалните училища и като избираем в останалите“, каза тя. \r\nГрета Ганчева, директор на Дирекция „Приобщаващо образование“ към МОН уточни, че се предвижда и обучение на служителите, работещи в различните администрации, за да бъдат посрещнати нуждите на глухите хора. „Това е само едно начало и основа, предстои разработването на методики за прилагането на този език и обучение на учители и ученици, да се въведе като избираем предмет в общообразователното училище, така че да може да се осъществи тази комуникация между чуващите и глухите хора от една страна и от друга да се развива този език“, каза още Грета Ганчева. \r\nПроф. Ценка Попзлатева, която е част от екипа, осъществили изследването, разясни, че конструирането на речника е доказало, че българският жестов език е жив език, който не е само на глухите хора в България. „Това е български език, който е възникнал на територията на България, сред нейните българския граждани, организирани в българските училища, родени в 90% чуващи семейства и целият български народ има право да го познава“, посочи тя. \r\nВесела АЛЕКСАНДРОВА", "date": "2018.03.24", "title": "МОН представи речник на българския жестов език с 5840 знаци (ОБЗОР)"}
{"url": "http://www.focus-news.net/news/2018/03/24/2503453/aktualna-patna-obstanovka.html", "text": "Пътните настилки са предимно мокри, заснежени, частично заледени и обработени. Това съобщиха от Агенция \"Пътна инфраструктура\" (АПИ).\r\nНамалена видимост поради мъгла: \r\n- до 50 м в районите на Омуртаг /обл.Търговище/\r\n- до 100 м в районите на Борован, Б.Слатина и Алтимир /обл.Враца/; по високите места в обл Разград; Нова Загора – Раднево /обл.Сливен/;\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Ришки“ - отворен за всички МПС;\r\n- „Републиката“ - отворен за всички МПС;\r\n- „Рожен“ - отворен за всички МПС;\r\n- „Предел“ - отворен за всички МПС;\r\n- „Превала“ - забранен за МПС над 12 т;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.24", "title": "Актуална пътна обстановка"}
{"url": "http://www.focus-news.net/news/2018/03/24/2503451/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Нападателят, който през септември миналата година задейства взривно устройство в един от вагоните на лондонското метро на станция „Парсънс Грийн“ трябва да прекара 34 години в затвора, за да научи истинското значение на Корана като книга за мир. Това постанови съдията по делото за атентата от 15 септември 2017 г. Джъстис Хадън-Кейв, съобщава британският вестник The Times.\r\nАхмед Хасан, който твърди, че е на 18 години, се опита да убие близо 100 души, но заложеното взривно устройство така и не се задейства. Сработи единствено зарядът на брояча на детонатора, в резултат на което пострадаха 51 души, нито един от които сериозно. \r\nРоденият в Ирак Ахмед Хасан, който е потърсил убежище във Великобритания, „цинично е използвал в пълна степен щедростта и наивността на системата\", категоричен бе съдията. Той издаде присъда за доживотно лишаване от свобода за Хасан с минимум 34 години, които трябва да прекара в затвора.\r\n*** Лидерите на Европейския съюз обявиха, че са готови да преговарят със САЩ относно различията в търговския спор помежду им, но предупредиха, че няма да се оставят да бъдат „малтретирани“ от Доналд Тръмп, пише британският всекидневник The Daily Express.\r\nФренският президент Еманюел Макрон обяви на съвместна пресконференция с германския канцлер Ангела Меркел: „Ние няма да покажем нито слабост в нито един сектор, в нито една държава“.\r\n„ЕС трябва да бъде обединен и целеустремен, за да можем да реагираме без никаква слабост, ако бъдем атакувани“, допълни държавният глава на Франция.\r\nМинистър-председателят на Великобритания Тереза Мей и останалите лидери на Общността очакваха, че американският президент ще изключи държавите от ЕС от вносните мита за стомана и алуминий. Тръмп, обаче, заяви, че е готов да даде на Блока само временен отдих до 1 май.\r\nБританският премиер Тереза Мей, която удължи престоя си в Брюксел, за да се включи в изготвянето на отговора на ЕС, заяви: „Искаме да гарантираме, че това ще стане постоянно изключение за ЕС“. Същевременно тя допълни: „Стоманената индустрия е важна за Обединеното кралство и аз искам да подсигуря, че тази индустрия и нейните работници ще са защитени“.\r\nЛидерите на ЕС изпълниха заканите си за контрамерки като обявиха, че ще отвърнат с вносни мита за дънките „Левис“, бърбъна и мотоциклетите „Харли Дейвидсън“.\r\nГлобалните пазари бяха тежко засегнати от страховете, че вносните мита на Тръмп могат да предизвикат търговска война. Китай отговори, че не желае търговска война, но „не се страхува“ и е „напълно готов“ да защити интересите си, ако възникне подобна необходимост.\r\n*** Хиляди хора се присъединиха към протестите във Варшава и други градове в Полша против последния опит на консервативното правителство за затягане на достъпа до легални аборти, пише британският вестник The Guardian.\r\nВ петък във Варшава протестиращи държаха банери с надписи „Свободен избор“ и „Жената е човешко същество“, и скандираха лозунги с настояване за свобода в репродуктирането.\r\nПолша има един от най-строгите закони за аборт в Европа. Процедурата е позволена, само ако животът на зародиша е в опасност, има животозастрашаващ риск за майката или бременността е резултат от изнасилване или кръвосмешение.\r\nПодобен опит за пълна забрана на абортите през 2016 г. завърши с изоставяне на решението от страна на правителството, след като в страната бяха организирани масови протести.\r\nПоследният предложен законопроект би позволил прекъсване на бременността, в случай че животът на майката е в опасност или оплождането е в резултат от извършване на престъпление, но би го забранил ако зародишът има вроден недъг, включително и синдром на Даун.\r\nВ столицата Варшава протестиращите се събраха пред седалището на много влиятелната в Полша Римокатолическа църква, чиито епископи призовават за допълнителното затягане на закона.\r\nКомисарят по човешките права към Съвета на Европа Нил Муйжниекс предупреди в петък, че новата мярка е в конфликт с ангажиментите на Варшава за човешките права.\r\n*** Част от държавите в Европа се готвят да експулсират руските дипломати на своя територия, заради скандала с отравянето на бившия офицер от руското Главно разузнавателно управление (ГРУ) Сергей Скрипал, пише електронното британско издание The Independent.\r\nПредполага се, че поне шест държави се готвят да изгонят руските „шпиони“, след като по-рано Брюксел отзова своя представител в Москва. \r\nСлед индикации за възможна ескалация заради отговора на ЕС, френският президент Еманюел Макрон заяви, че Франция и Германия ще бъдат сред държавите, които ще предприемат „координирани мерки“ срещу Русия.\r\nРедица лидери на държавите от ЕС подкрепиха твърдението на британския премиер Тереза Мей, че е „много вероятно“ Кремъл да е виновен за отравянето на бившия руски агент. ЕС обяви, че неговият посланик е бил привикан „за консултации“ след инцидента.\r\nПредполага се, че поне Ирландия, Франция, Естония, Полша, Латвия и Литва обмислят експулсирането на руските дипломати на тяхна територия.\r\nГоворителят на руския президент Владимир Путин Дмитрий Песков обяви, че Русия „не разбира“ решението на ЕС и че Москва ще трябва да разгледа точните мерки, предприети от Блока, преди да може да им даде отговор. \r\nСпоред Кремъл Обединеното кралство форсира своите съюзници да предприемат „конфронтационни стъпки“ по повод инцидента. Русия отрича всякакво участие в отравянето на 66-годишния Скрипал и дъщеря му Юлия.\r\n*** Главният преговарящ за Брекзит от страна на Европейския съюз Мишел Барние посрещна с целувка по ръката британския министър-председател Тереза Мей, след като в Брюксел бе договорен преходен период за търговските отношения с Лондон, както и по-твърд подход на Блока спрямо Русия, съобщава вестник The London Evening Standard.\r\nПробивът се случи, след като лидерите на ЕС пристигнаха в петък сутринта в Брюксел за разговори относно американските вносни мита за стомана, след което последва нощ със сериозен успех за Великобритания на дипломатическия фронт. Малко по-късно председателят на Европейския съвет Доналд Туск съобщи, че преговорите за бъдеща сделка за търговия и сигурност може да започнат. „Решение: ЕС27 прие насоки за бъдещите отношения между ЕС и Обединеното кралство след Brexit\", написа полският политик в социалната мрежа „Туитър“.\r\nТереза Мей говори пред медиите на срещата на върха: „Очаквам една нова динамика в следващия етап на преговорите, за да осигурим съвместната ни работа във воденето на преговори и да развиваме тези силни бъдещи икономически взаимоотношения и партньорство в сферата на сигурността, които вярвам, че са в интересите на Обединеното кралство и на ЕС“.\r\nБрюксел обяви, че ще отзове своят посланик в Москва след апел на британския министър-председател за обединение на партньорите по случая с отравянето на бившия офицер от руското Главно разузнавателно управление (ГРУ) Сергей Скрипал. Големите новини за британските износители дойдоха, когато се обяви преходния период, който ефективно отклонява пълния удар на Брекзит, поне до края на 2020 година.\r\n***", "date": "2018.03.24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/03/24/2503435/faz-sled-teroristichnata-ataka-v-treb-partiyata-na-emanyuel-makron-otlozhi-planiranata-evropeyska-ofanziva.html", "text": "След терористичното нападение в супермаркет в южния френски град Требе, партията на президента Еманюел Макрон – „Република, напред!“, отложи планираната си т.нар. европейска офанзива, съобщава германският вестник Die Frankfurter Allgemeine Zeitung. \r\nКампанията „Великия марш за Европа“ трябваше да бъде стартирана в събота, 24 март. По същина тя предвиждаше провеждането на шестседмична анкета от врата на врата, за да се подготви партията за изборите за Европейски парламент пред 2019 г. „Република, напред!“ оправда отлагането с „уважение към този момент на траур и национална солидарност\". Новата дата на старта на кампанията ще бъде обявена по-късно.\r\nюТереза Герова", "date": "2018.03.24", "title": "FAZ: След терористичната атака в Треб – партията на Еманюел Макрон отложи планираната „европейска офанзива“"}
{"url": "http://www.focus-news.net/news/2018/03/24/2503456/predstoyashti-mezhdunarodni-sabitiya-za-24-mart-agentsiya-fokus.html", "text": "Масови демонстрации на студенти за по-строг контрол над оръжията след стрелбата в училище в американския щат Флорида\r\n***Крайният срок за постигане на сделка за бюджета на САЩ за американските конгресмени и сенатори, като при неуспех правителството ще трябва да прекрати множество свои функции\r\n***Протест срещу ратифицирането на Истанбулската конвенция от хърватския парламент\r\n***Отзвук от посещението на гръцкия външен министър Никос Коцияс в Скопие във връзка със спора за името на Македония\r\n***Отзвук от срещата между президентите на Сърбия и Косово Александър Вучич и Хашим Тачи в Брюксел за нормализация на отношенията между Белград и Прищина\r\n***", "date": "2018.03.24", "title": "Предстоящи международни събития за 24 март (Агенция \"Фокус\")"}
{"url": "http://www.focus-news.net/news/2018/03/24/2503452/ria-novosti-kitay-obvini-sasht-v-narushavane-na-suvereniteta-y.html", "text": "Във връзка с навлизането на американския разрушител USS Mustin в акваторията в близост от спорните острови в Южнокитайско море, от Пекин призоваха Вашингтон да прекрати провокационните действия, нарушаващи суверенитета на страната и представляващи заплаха за сигурността й. Това заяви в събота говорителят на Министерството на външните работи на Китай, предава РИА Новости.\r\n„Китайската страна решително призовава САЩ незабавно да прекрати провокационните операции, които нарушават суверенитета на Китай и заплашват нашата сигурност“, бе подчертано в изялението на говорителя на външнополитическото ведомство в Пекин. \r\nСъщевременно от Министерството на отбраната на Китай също потвърдиха, че на 23 март американският разрушител „самоволно“ е навлязъл в акваторията в близост до островите, към които Пекин предявява претенции. Кораби от ВМС на Китай са предупредили разрушителя за необходимостта да напусне акваторията.Тереза Герова", "date": "2018.03.24", "title": "РИА Новости: Китай обвини САЩ в нарушаване на суверенитета й"}
{"url": "http://www.focus-news.net/news/2018/03/24/2503454/die-zeit-sluzhitel-na-letishteto-v-shtutgart-vazprepyatstva-piyan-pilot-da-upravlyava-samolet-za-lisabon.html", "text": "Служител на летището в столицата на федералната германска провинция Баден-Вюртемберг успя да възпрепятства управлението на самолет от пиян пилот, съобщава националният ежедневник Die Zeit.\r\nМалко преди излитането на машината за Лисабон със 106 души на борда, персоналът на летището е забелязал несигурното поведение на 40-годишния втори пилот. Усетена е и миризма на алкохол, след което незабавно е подаден сигнал до полицията. Служителите са установили, че човекът очевидно пиян. \r\nПасажерите са прекарали нощта в хотел, тъй като не е имало на разположение резервен пилот, който да поеме управлението. Името на авиокомпанията, чийто служител се е качил пиян на борда на машината, която е трябвало да управлява, не се съобщава. Тереза Герова", "date": "2018.03.24", "title": "Die Zeit: Служител на летището в Щутгарт възпрепятства пиян пилот да управлява самолет за Лисабон"}
{"url": "http://www.focus-news.net/news/2018/03/24/2503457/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-dunav-most-vidin.html", "text": "На българо-румънската граница трафикът е интензивен на граничен контролно-пропускателен пункт \"Дунав мост - Видин\" за товарни автомобили на изход. нформацията за трафика на българските гранични контролно-пропускателни пунктове е към 6.00 ч. На останалите гранични пунктове трафикът е нормален.", "date": "2018.03.24", "title": "ГД \"Гранична полиция\": Интензивен е трафикът за товарни автомобили на изход  при ГКПП \"Дунав мост - Видин\""}
{"url": "http://www.focus-news.net/news/2018/03/24/2503458/predstoyashti-sabitiya-v-stranata-za-24-mart-agentsiya-fokus.html", "text": "***  \r\nОт 11.00 часа европейският комисар по цифрова икономика и цифрово общество Мария Габриел и министърът на транспорта, информационните технологии и съобщенията Ивайло Московски ще представят процедурата за подготовка и подаване на проекти за безплатен безжичен интернет на обществени места. Онлайн платформата за регистрация за участие в инициативата WiFi4EU стартира преди два дни. Срещата ще се състои в сградата на Министерство на транспорта, информационните технологии и съобщенията, ул. „Дякон Игнатий“ №9, зала 3. \r\n***  \r\nОт 09.00 часа в Спортна зала „Триадица” ще бъде открит двудневният Национален танцов фестивал „Ритъмът в сърцето ми”.\r\n***  \r\nОт 10.00 часа на пл. „Александър Батенберг“ ще се проведе специално издание на фермерският фестивал „От нашата ферма – с любов за вас!“, посветено на инициативата „Часът на Земята“.\r\n***  \r\nОт 10.00 часа в Театралното студио на „Алма Алтер” ще започне 24-часов Нон-стоп Театрален Маратон.\r\n***  \r\nОт 10.30 и 12.30 часа в салона на Столичен куклен театър, ДКТ - Сливен ще представи пред публиката на Кукления софийски театрален салон, представлението „Драконът“.\r\n*** \r\nОт 10.30 часа в местния храм „Св. св. Кирил и Методий“ ще бъде отслужена панихида за 40 дни от кончината на Дядо Добри.\r\n***  \r\nОт 11.30 часа омбудсманът Мая Манолова ще приканва столичани да купят и дарят хранителни продукти за възрастни хора, които няма да получат надбавка върху великденските си пенсии в столичния магазин на хранителна верига БИЛЛА на бул. „България“.\r\n***  \r\nОт 12.00 часа в Darbi College ще се проведе ежегодното събитие на отворени врати в първия британски колеж за средно образование в България.\r\n***  \r\nОт 14.30 часа в „Античен комплекс Сердика“ в Зона Ларго ще бъде представена изложбата на портретна фотография „Мечтая за моя свят“.\r\n***  \r\nОт 16.00 часа в Литературен клуб „Перото“ ще се проведе среща-разговор на тема „Авторите и срещата им с публиката – в България и Европа” с участието на  писателите Калин Терзийски, Весела Ляхова и Димана Трънкова.\r\n***  \r\nОт 20.30 до 21.30 часа Столична община ще се присъедини в тазгодишното издание на инициативата Часът на Земята, като в рамките на час фасадите на знакови сгради като Президентството, катедралата Александър Невски и Народното събрание, заедно с много други, ще бъдат притъмнени. По това време  пред сградата на Народния театър „Иван Вазов“ ще се проведе огнено шоу с участие на театър на огъня и сенките Fireter.\r\n***  \r\nНа 24 март Православната църква отбелязва Акатистова събота от 09.00 часа в храм „Успение Богородично” в кв. „Горни Воден”, ще бъде отслужена архиерейска света Литургия.\r\n***  \r\nОт 11.00 часа в зала „Андрей Делчев“, Академичен център „Балкански” ще се проведе регионално състезание по правопис на английски език „Spelling Bee“.\r\n***  \r\nОт 20.30 до 21.30 часа Община Благоевград ще се включи в инициативата на „Часът на Земята” като угаси осветлението на сградата на Общината всички институции в града. \r\n***  \r\nОт 09.00 часа в Бургаския свободен университет под мотото „Успехът идва с правилния избор. Инвестирай в бъдещето ти!“ ще се проведе четвърта областна олимпиада по информатика и информационни технологии. \r\n***  \r\nОт 11.00 часа в зала „Никола Станчев“ ще се проведе Международен турнир по Таекуон-До за купа „Бургас“.\r\n***  \r\nОт 20.30 часа доброволците на БМЧК- Бургас ще се включат в кампанията „Часът на Земята“ като организират мирно шествие от БСУ до общината, а от там ще пуснат летящи фенери и ще организират огнено шоу.\r\n***  \r\nОт 16.30 часа в катедралния храм „Успение Богородично“ ще бъде пренесена иконата на Пресвета Богородица \"Скоропослушница\" от град Ананиев, Одеска област - Украйна.\r\n*** \r\nОт 11.00 часа в НЧ „Искра“ Театър ВЕСЕЛ представя: „Принцесата и граховото зърно“ – детски куклен спектакъл, представен от Куклен театър ВЕСЕЛ.\r\n***  \r\nОт 20.30 до 21.30 часа Община Велико Търново ще се включи в инициативата „Часът на Земята“ като изключи фасадното осветление на сградата на Община Велико Търново, ректората на ВТУ \"Св. св. Кирил и Методий\", сградата на Щаб на НВУ \"Васил Левски\", Архитектурно-музеен резерват \"Царевец\", Архитектурно-музеен резерват \"Трапезица\".\r\n***  \r\nОт 09.30 часа на градския стадион ще бъде открит VII Национален фестивал „Пролетно хоро“.\r\nОколо 16.00 часа с парад-дефиле от стадиона до пл. „Възраждане” в кв. „Каменица“, ще се придвижат танцьорите и гостите на фестивала. \r\n***  \r\nОт 20.30 до 21.30 часа Община Видин ще се включи в инициативата „Часът на Земята“ като бъде загасено осветлението на сградата на общинската администрация във Видин, крепостта „Баба Вида”,  музей „Кръстата казарма” и катедрален храм „Св. вмчк Димитър Солунски”.\r\n***  \r\nОт 09.00 часа Врачанският митрополит Григорий ще отслужа света литургия в параклиса „Събор на света Богородица”, който се намира в двора на врачанския затвор.\r\n***  \r\nОт 18.00 часа в Младежки дом ще се проведе Клубна вечер, по повод 23 години Балет „Скай“ и 50 години Младежки дом. \r\n***  \r\nОт 20.30 до 21.30 часа в сградата на общинска администрация ще бъде спряно електрическото захранване. По този начин Община Враца ще се присъедини в тазгодишното издание на световната инициатива „Часът на Земята“.\r\n***  \r\nОт 20.30 до 21.30 часа Община Гоце Делчев ще се включи за поредна година в инициативата „Часът на Земята” и ще угасне осветлението на знакови сгради в централната част на града.\r\n***  \r\nОт 19.30 часа ресторант „България“ ще се проведе Благотворителният бал на Народно Читалище „Добрич-2017“.\r\n***  \r\nОт 20.30 до 21.30 часа Община Добрич ще се включи в инициативата „Часът на земята“ като загаси за един час фасадното осветление на Дом.-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони.\r\n***\r\nОт 09.00 часа в Професионална гимназия „Христо Ботев” ще се проведе областен кръг на олимпиадата по техническо чертане.\r\n***  \r\nОт 20.30 до 21.30 часа Община Kаварна ще се присъедини към инициативата „Часът на Земята“ като изключи за един час фасадното осветление на институции и паметници на културата. \r\n***  \r\nОт 11.00 часа в актовата зала на Природо-математическата гимназия ще се проведе регионално състезание по правопис на английски език „Spelling Bee“.\r\n***  \r\nОт 09.00 до 14.30 часа за четвърта поредна година Община Пазарджик организира кампания под наслов “По-чист, по-зелен и цветен Пазарджик – 2018”.\r\n***  \r\nОт 20.30 до 21.30 часа Община Перник ще се присъедини в тазгодишното издание на инициативата „Часът на Земята“.\r\n***  \r\nОт 20.00 до 20.30 часа Община Петрич ще се включи в инициативата „Часът на Земята” като угаси за един час осветлението на обществени сгради и градинки, както и художественото осветление на паметниците.\r\n***  \r\nОт 20.30 до 21.30 часа Община Пещера ще се включи в инициативата „Часът на Земята“ като бъде угасено осветлението на Общинска администрация.\r\n ***  \r\nОт 11.00 часа на новата спортна база на създава Пловдивски университет „Паисий Хилендарски“ ще се проведат първите тренировки на новосъздадената Детска футболна академия за развитие на малки таланти към университета.\r\n***  \r\nОт 12.30 часа в Аудиторния комплекс на Медицинския университет в града ще се проведе състезание по биология и химия между ученици в 11 и 12 клас от пловдивските училища.\r\n***  \r\nОт 20.00 часа в офиса на ONE DANCE WEEK в Капана ще се състои безплатна прожекция на документалния филм Check Your Body At The Door, посветен на house танците и техните създатели в ъндърграунд клубовете в Ню Йорк през 90-те години на миналия век.\r\n***  \r\nОт 11.30 часа в „Гранд Хотел Поморие“ ще бъде открит областният семинар на ГЕРБ – Бургас, в който ще участва и председателят на ПГ на ГЕРБ Цветан Цветанов. Председателят на ПГ на ГЕРБ Цветан Цветанов. От 12.00 часа Цветан Цветанов ще изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС“. Сред гост-лекторите на форума ще бъдат и вицепремиерът Томислав Дончев и депутатът от ГЕРБ Тома Биков.\r\n***  \r\nОт 20.30 до 21.30 часа Община Русе ще се присъедини в тазгодишното издание на инициативата Часът на Земята. В знак на съпричастност ще бъде притъмнено архитектурно-художественото осветление на сградата на Общината, Паметника на Свободата, Съдебната палата и Туристическия информационен център.\r\n*** \r\nОт 10.00 часа в ПБНЧ „Еленка и Кирил Д. Аврамови“ ще продължат представянията в 16-то издание на Националния фестивал на любителските камерни и кафе - театри.\r\n***  \r\nОт 17.30 часа от ДК „Мара Белчева“ ще тръгне Факелно шествие в чест на севлиевския генерал Христо Петров Чаракчиев. Краят на шествието ще е пред поставената плоча на ул. „Марин Попов“ и ул. „Христо Ботев“. След края на мероприятието, в клуб „Кафе театър“, ще бъде проведен концерт на Българската патриотична музикална група „Бранник“.\r\n***  \r\nОт 08.30 часа на стадион „Хаджи Димитър“ ще се проведе областно спортно ученическо първенство.\r\n***  \r\nОт 20.30 часа Община Сливен ще се присъедини към инициативата „Часът на Земята“ като бъде загасено художественото осветление на Късноантичната и средновековна крепост „Туида“ и на сградите на Община Сливен, Художествена галерия „Димитър Добрович“, Художествена гимназия „Димитър Добрович“, Съдебна палата, Административен съд- Сливен, Куклен театър – Сливен и ППМГ „Добри Чинтулов“.\r\n***  \r\nОт 10.00 часа в рафтинг центъра на Рафтинг БГ ще бъде открит Рафтинг сезон 2018. \r\n***  \r\nОт 20.30 до 21.30 часа Община Стара Загора ще се включи в инициативата „Часът на Земята“ като бъдат загасени фасадните светлини на сградата на общинската администрация, Старозагорската опера, Художествената галерия, както и художественото осветление на монумента „Бранителите на Стара Загора“.\r\n***  \r\nОт 09.00 часа със шествие от пл.“ Свобода“ по пешеходната централна зона на града до зала „Дружба“ ще започне Петият фестивал „ Хайдушка софра“.\r\n***  \r\nОт 20.30 до 21.30 часа Областната администрация в Хасково ще се включи в инициативата „Часът на Земята“ като угаси светлините на сградата на областната управа.\r\n***  \r\nОт 11.00 часа в Младежкия дом ще започне XIII Национален танцов фестивал „Магията на танца“.", "date": "2018.03.24", "title": "Предстоящи събития в  страната за 24 март (Агенция „Фокус“)"}
{"url": "http://www.focus-news.net/news/2018/03/24/2503455/sofiya-120-snegopochistvashti-mashini-sa-rabotili-na-teren-prodalzhavat-obrabotkite-v-nyakoi-vatreshnokvartalni-ulitsi.html", "text": "През тази нощ във връзка с валежите от сняг в София са направени обработки със смеси срещу заледяване във всички 24 райони. Общо 120 снегопочистващи машини са работили на терен, като в някои райони дейностите продължават. Извършено е снегопочистване по трасетата на градския транспорт, основни улици в кварталите, общински пътища, опасни и стръмни участъци, както и Южната дъга на околовръстен път. Продължават обработки в някои вътрешноквартални улици в райони като \"Средец\", \"Триадица\", \"Възраждане\", \"Оборище\", \"Лозенец\", \"Студентски\", \"Панчарево\", \"Кремиковци\", \"Младост\" и други. Това съобщиха от пресцентъра на Столична община. Информацията за обстановката в София е към 6. 30 ч.  Започна почистването на прилежащите площи към спирки на градския транспорт и подходи към подлези. \r\nИзвършено е опесъчаване на планинските пътища на Витоша „Бояна – Златни мостове” и „Драгалевци – Алеко”. \r\nКъм момента градският транспорт се движи по всичките си обичайни маршрути. \r\nЕкипи на дирекция „Аварийна помощ и превенция” извършват обходи на терен. \r\nНапомняме на шофьорите да карат с автомобили, оборудвани за движение при зимни условия и да бъдат внимателни и да шофират със съобразена скорост.", "date": "2018.03.24", "title": "София: 120 снегопочистващи машини са работили на терен, продължават обработките в някои вътрешноквартални улици"}
{"url": "http://www.focus-news.net/news/2018/03/24/2503459/nimh-vremeto-shte-e-oblachno-s-valezhi-koito-shte-sa-predimno-ot-snyag.html", "text": "Днес ще остане облачно с валежи, предимно от сняг; в Югозападна България снегът ще премине в дъжд. Почти без валежи ще е в североизточните райони от страната. Ще духа умерен, в Дунавската равнина и Източна България временно и силен вятър от север-североизток. Максималните температури ще са в широки граници: в Северна България между 0°-3°, в Южна - между 2 и 7°,  в крайните югозападни райони до 10°. Това съобщи за Агенция \"Фокус\" дежурният синоптик Красимир Стоев от Националния институт по метеорология и хидрология (НИМХ) към Българската академия на науките (БАН).  Атмосферното налягане е значително по-ниско от средно за март - ще се повишава.\r\nНад Черноморието ще бъде предимно облачно, на места главно по южното крайбрежие ще превалява сняг, който през деня ще премине в дъжд. Ще духа умерен и временно силен вятър от север-североизток. Максималните температури на въздуха: 3°-5°. Вълнението на морето ще е 2 - 3 бала. Температурата на морската вода е 6° - 7°. Над планините ще бъде облачно, с валежи от сняг. Ще духа силен североизточен вятър. Максималната температура на височина 1200 ще е около 0°, на 2000 метра - около минус 4°.", "date": "2018.03.24", "title": "НИМХ: Времето ще е облачно с валежи, които ще са предимно от сняг"}
{"url": "http://www.focus-news.net/news/2018/03/24/2503450/evening-standard-bryuksel-dava-zelena-svetlina-za-start-na-pregovorite-za-badeshtite-otnosheniya-s-london-v-oblastta-na-targoviyata-i-sigurnostta.html", "text": "Главният преговарящ за Брекзит от страна на Европейския съюз Мишел Барние посрещна с целувка по ръката британския министър-председател Тереза Мей, след като в Брюксел бе договорен преходен период за търговските отношения с Лондон, както и по-твърд подход на Блока спрямо Русия, съобщава вестник The London Evening Standard.\r\nПробивът се случи, след като лидерите на ЕС пристигнаха в петък сутринта в Брюксел за разговори относно американските вносни мита за стомана, след което последва нощ със сериозен успех за Великобритания на дипломатическия фронт. Малко по-късно председателят на Европейския съвет Доналд Туск съобщи, че преговорите за бъдеща сделка за търговия и сигурност може да започнат. „Решение: ЕС27 прие насоки за бъдещите отношения между ЕС и Обединеното кралство след Brexit\", написа полският политик в социалната мрежа „Туитър“.\r\nТереза Мей говори пред медиите на срещата на върха: „Очаквам една нова динамика в следващия етап на преговорите, за да осигурим съвместната ни работа във воденето на преговори и да развиваме тези силни бъдещи икономически взаимоотношения и партньорство в сферата на сигурността, които вярвам, че са в интересите на Обединеното кралство и на ЕС“.\r\nБрюксел обяви, че ще отзове своят посланик в Москва след апел на британския министър-председател за обединение на партньорите по случая с отравянето на бившия офицер от руското Главно разузнавателно управление (ГРУ) Сергей Скрипал. Големите новини за британските износители дойдоха, когато се обяви преходния период, който ефективно отклонява пълния удар на Брекзит, поне до края на 2020 година.", "date": "2018.03.24", "title": "Evening Standard: Брюксел дава зелена светлина за старт на преговорите за бъдещите отношения с Лондон в областта на търговията и сигурността"}
{"url": "http://www.focus-news.net/news/2018/03/24/2503441/the-independent-liderite-na-es-se-gotvyat-da-izgonyat-ruskite-diplomati.html", "text": "Част от държавите в Европа се готвят да експулсират руските дипломати на своя територия, заради скандала с отравянето на бившия офицер от руското Главно разузнавателно управление (ГРУ) Сергей Скрипал, пише електронното британско издание The Independent.\r\nПредполага се, че поне шест държави се готвят да изгонят руските „шпиони“, след като по-рано Брюксел отзова своя представител в Москва. \r\nСлед индикации за възможна ескалация заради отговора на ЕС, френският президент Еманюел Макрон заяви, че Франция и Германия ще бъдат сред държавите, които ще предприемат „координирани мерки“ срещу Русия.\r\nРедица лидери на държавите от ЕС подкрепиха твърдението на британския премиер Тереза Мей, че е „много вероятно“ Кремъл да е виновен за отравянето на бившия руски агент. ЕС обяви, че неговият посланик е бил привикан „за консултации“ след инцидента.\r\nПредполага се, че поне Ирландия, Франция, Естония, Полша, Латвия и Литва обмислят експулсирането на руските дипломати на тяхна територия.\r\nГоворителят на руския президент Владимир Путин Дмитрий Песков обяви, че Русия „не разбира“ решението на ЕС и че Москва ще трябва да разгледа точните мерки, предприети от Блока, преди да може да им даде отговор. \r\nСпоред Кремъл Обединеното кралство форсира своите съюзници да предприемат „конфронтационни стъпки“ по повод инцидента. Русия отрича всякакво участие в отравянето на 66-годишния Скрипал и дъщеря му Юлия. Тереза Герова", "date": "2018.03.24", "title": "The Independent: Лидерите на ЕС се готвят да изгонят руските дипломати"}
{"url": "http://www.focus-news.net/news/2018/03/24/2503460/harvatiya-novo-obvinenie-za-koruptsiya-za-bivshiya-premier-ivo-sanader.html", "text": "В петък в Загреб бе стартиран нов съдебен процес срещу бившия министър-председател на Хърватия Иво Санадер, обвинен за взимане на подкуп от австрийската банка „Хипо Алпе Адриа“, съобщава скопската електронна медия „Плюс Инфо“.\r\nСпоред обвинителния акт Санадер е взел подкуп на стойност 500 хил. евро. Санадер, който бе премиер на Хърватия в периода от 2004 до 2009 година, пледира невинен по обвинението.\r\nПрез 2014 година тогава 64-годишният хърварски политик бе осъден за приемане на подкуп от няколко милиона евро от „Хипо Алпе Адриа“ и от унгарската нефтена компания МОЛ. Впоследствие Върховният съд на Хърватия отмени присъдата поради нарушение на процедурата.\r\nСанадер е най-високопоставеният политик в Хърватия, съден по обвинение за корупция.Тереза Герова", "date": "2018.03.24", "title": "Хърватия: Ново обвинение за корупция за бившия премиер Иво Санадер"}
{"url": "http://www.focus-news.net/news/2018/03/24/2503463/predsedatelyat-na-pg-na-gerb-tsvetan-tsvetanov-shte-uchastva-v-oblastniya-seminar-na-gerb-burgas-otvoreno-upravlenie-koalitsiya-i-stabilnost.html", "text": "Председателят на ПГ на ГЕРБ и заместник-председател на партията Цветан Цветанов ще вземе участие в областния семинар на ГЕРБ - Бургас, който ще бъде на тема „Отворено управление, коалиция и стабилност“. Това съобщиха от пресцентъра на ПП ГЕРБ. Форумът ще се проведе в „Гранд Хотел Поморие“ в гр. Поморие от 24 до 25 март 2018 г. Семинарът ще бъде открит на от 11.30 часа от кмета на Бургас Димитър Николов, народния представител от ГЕРБ - Бургас и председател на Комисията по околната среда и водите Ивелина Василева, народния представител от ГЕРБ - Бургас и областен координатор на партията Димитър Бойчев и кмета на Поморие Иван Алексиев.\r\nОт 12.00 часа Цветан Цветанов ще изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС“. Сред гост-лекторите на форума ще бъдат и вицепремиерът Томислав Дончев и депутатът от ГЕРБ Тома Биков.", "date": "2018.03.24", "title": "Председателят на ПГ на ГЕРБ Цветан Цветанов ще участва в областния семинар на ГЕРБ - Бургас „Отворено управление, коалиция и стабилност“"}
{"url": "http://www.focus-news.net/news/2018/03/24/2503462/ombudsmanat-maya-manolova-shte-nabira-produkti-za-pensioneri-v-ramkite-na-initsiativata-kupi-i-spodeli.html", "text": "Омбудсманът Мая Манолова ще приканва столичани да купят и дарят хранителни продукти за възрастни хора, които няма да получат надбавка върху великденските си пенсии. Това съобщиха от пресофиса на омбудсмана. Акцията на Манолова, наречена „Купи и сподели“ е част от Националната кампания „Великден за всеки – дари празник на баба и дядо“, която се организира за трета поредна година под нейния патронаж. При предишните две години бяха събрани над два милиона лева в пари и хранителни продукти, с които бяха зарадвани десетки хиляди български пенсионери. Събитието ще се състои от 11.30 часа в столичния магазин на хранителна верига БИЛЛА на бул. „България“. \r\nКлиентите ще могат да оставят купените и дарените продукти в специално поставените за целта на изхода колички, брандирани с логото на кампанията. Доброволците на „Великден за всеки“ от Български Червен кръст, Национален алианс за работа с доброволци, Национално сдружение „Младежки глас“, Младежки дом – Сливен, ЕГ „Васил Карагьозов“ от гр. Ямбол, Фондация П.У.Л.С. и младежи от група „отГОворните“ ще оказват съдействие на всички, които решат да подкрепят благородната кауза.\r\nОт днес акцията „Купи и сподели“ се провежда в 44 магазина в 13 града на страната. По традиция се реализира в двете последователни седмици преди Великден, в дните от петък до неделя /23-25 март 2018 г. и 30 март - 1 април 2018 г./, в партньорство с най-мащабните хранителни вериги в страната Билла, Кауфланд и Лидъл, като към тях по места се присъединяват и други големи супермаркети. \r\nКампанията „Великден за всеки – дари празник на баба и дядо“ може да бъде подкрепена с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст:\r\nIBAN: BG53UNCR70001522802795\r\nБанков код: UNCRBGSF\r\nИли със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК – \r\nwww.redcross.bg\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. Кои са те можете да видите .\r\nВъзрастните хора ще получават своите ваучери с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще се раздават събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.\r\nЛица на благородната инициатива са фолк дивата Анелия, рапърът Криско, поп певецът Миро, баскетболният треньор Тити Папазов, актрисата Деси Бакърджиева и колегата й Тончо Токмакчиев. Партньори на кампанията са Български Червен кръст, Националният осигурителен институт, „Български пощи“ ЕАД, Българската хранителна банка, представители на хранителния бранш, на хранителни вериги и др.", "date": "2018.03.24", "title": "Омбудсманът Мая Манолова ще набира продукти за пенсионери в рамките на инициативата „Купи и сподели“"}
{"url": "http://www.focus-news.net/news/2018/03/24/2503466/sofiya-panihida-za-40-dni-ot-konchinata-na-dyado-dobri-shte-bade-otsluzhena-v-selo-baylovo.html", "text": "Панихида за 40 дни от кончината на Дядо Добри ще бъде отслужена в село Байлово, предаде репортер на Агенция \"Фокус\". От 10.30 часа в родното село на Добре Димитров Добрев - Дядо Добри, ще бъде отслужена панихида за 40 дни от блажената му кончина. Поменът ще бъде отслужен в местния храм \"Св. св. Кирил и Методий\". \r\nНикола ПЕТКОВ", "date": "2018.03.24", "title": "София: Панихида за 40 дни от кончината на Дядо Добри ще бъде отслужена в село Байлово"}
{"url": "http://www.focus-news.net/news/2018/03/24/2503464/evrokomisaryat-mariya-gabriel-i-ministar-ivaylo-moskovski-shte-predstavyat-protsedurata-za-kandidatstvane-s-proekti-za-bezplaten-obshtestven-internet.html", "text": "Комисарят по цифрова икономика и цифрово общество Мария Габриел и министърът на транспорта, информационните технологии и съобщенията Ивайло Московски ще представят процедурата за подготовка и подаване на проекти за безплатен безжичен интернет на обществени места.  Това съобщиха от пресцентъра на Министерство на транспорта, информационните технологии и съобщенията. Онлайн платформата за регистрация за участие в инициативата WiFi4EU стартира преди два дни. \r\nНа презентацията са поканени представители на Националното сдружение на общините в България и медии. Срещата ще се състои на 24 март (събота) 2018 г. от 11.00 часа, в сградата на Министерство на транспорта, информационните технологии и съобщенията, ул. „Дякон Игнатий“ №9, зала 3.", "date": "2018.03.24", "title": "Еврокомисарят Мария Габриел и  министър Ивайло Московски ще представят процедурата за кандидатстване с проекти за безплатен обществен интернет"}
{"url": "http://www.focus-news.net/news/2018/03/24/2503468/gabrovo-fakelno-shestvie-v-chest-na-gen-hristo-petrov-charakchiev-shte-se-provede-za-shesta-poredna-godina-v-sevlievo.html", "text": "Факелно шествие в чест на ген. Христо Петров Чаракчиев ще се проведе за шеста поредна година в Севлиево, съобщиха организаторите на проявата. Шествието ще се проведе от 17:30 до 20:30 часа. Началната точка е пред ДК „Мара Белчева“, а края на шествието ще е пред поставената плоча на ул. \"Марин Попов\" и ул. \"Христо Ботев\". След края на мероприятието, в клуб \"Кафе театър\", ще бъде проведен концерт на Българската патриотична музикална група \"Бранник\".Забравеният герой от Дойран\r\nХристо Петров Чаракчиев е роден на 9 март 1870г. в Севлиево. След завършването на Военното училище е произведен в първи офицерски чин подпоручик. Впоследствие завършва Топографска школа и Николаевската генералщабна академия в Русия. Повишаван е както следва – в чин поручик – на 2 август 1894г., капитан – на 15 ноември 1900г., майор – на 19 февруари 1906г., подполковник – 22 септември 1910г., полковник – на 1 ноември 1913г.. Награден е с възпоменателен кръст „За независимостта”.\r\nКато млад офицер служи в 1-ви Софийски, 9-ти Пловдивски, 10-Родопски и 18-ти Етърски пехотни полкове. През 1897г. в Българската армия са създадени Тайните офицерски братства с цел подпомагане с оръжие, средства и военен опит национално – освободителната борба на българите в Македония и Одринско. Поручик Чаракчиев става член на едно от братствата. Към август 1900г. в братствата членуват около 1 000 офицери, повече от половината състав на офицерския корпус. През януари 1900г. пловдивското Македоно – Одринско дружество го приема за свой член заедно с двама негови колеги.\r\nПрез 1907 – 1908г. майор Чаракчиев е началник – щаб на 2-ра бригада на 5-та Дунавска дивизия във Велико Търново. В състава на бригадата са 18-ти Етърски и 20-ти Добруджански полк.\r\nНа 17 юли 1912г. подполковник Чаракчиев участва в среща на 25 военни и цивилни дейци, проведена в София, чиято цел е да се изгладят разногласията между различните групи и течения, съществуващи в национално – освободителното движение, с оглед на предстоящата и неминуема война с Османската империя. В срещата участват още: командирът на 12-ти пехотен Балкански полк полковник Алекси Спасов от Велес, командирът на 35-ти Врачански полк подполковник Климент Джеров от Охрид, началникът на 32-ро полково военно окръжие в Нова Загора подполковник Александър Протогеров от Охрид, преподавателите във Военното училище майорите Борис Дрангов от Скопие и Петър Дървингов от Кукуш и други. По това време той е началник на информационно – цензурната секция при Щаба на армията.\r\nПо същество тази среща възобновява за трети път дейността на офицерските братства под наименованието „Офицерски братства за свободата на Македония и Одринско”. Обединявайки се върху становището, че освобождението на поробените български земи може да стане единствено и само чрез война, организацията има намерение на подтикне правителството по този път. Другото единодушно прието решение е подкрепата за исканата от ВМОРО политическа автономия на Македония, която впоследствие много по-лесно да се присъедини към България.\r\nВ средата на септември 1912г. в София е сформиран 37-ми пехотен Пирински полк. За пръв негов командир е назначен подполковник Христо Чаракчиев. Заедно с 38-ми пехотен Одрински полк влиза в състава на 2-ра бригада на 1-ва пехотна Софийска дивизия, командвана от генерал Стефан Тошев. По време на войната е назначен за началник – щаб на 10-та пехотна дивизия. И двете дивизии участват в Лозенградската настъпателна операция (9 – 11 октомври) и в атаката на Чаталджанската позиция в състава на 1-ва армия на генерал-лейтенант Васил Кутинчев.\r\nВ началния период на Първата световна война полковник Христо Чаракчиев е командир на 2-ра бригада на 2-ра пехотна Тракийска дивизия. Бригадата се състои от два полка : 9-ти пехотен Пловдивски и 27-ми пехотен Чепински. Тракийската дивизия до пролетта на 1916г. заема за отбрана позициите от река Вардар до Дойранското езеро. Сменена е от 9-та Плевенска дивизия, като бригадата на полковник Чаракчиев остава при Дойран, на 5-километров участък на десния фланг на дивизията.\r\nКъм началото на август 1916г. Съглашенското командване съсредоточава срещу Дойранската позиция 4 дивизии с 45 000 души личен състав и 400 оръдия.\r\nОсновният удар на противника е насочен срещу Тракийската бригада на полковник Христо Чаръкчиев. На 9 август френската тежка артилерия открива огън по позициите на бригадата. Канонадата продължава 14 часа. Голяма част от отбранителните съоръжения са унищожени. Но артилерията и пехотата остават непокътнати.\r\nНа следващият ден, 10 август, бригадата е атакувана от 17-та френска дивизия. Нашата артилерия разпръсква противника. След два часа започва нова атака с гъсти последователни вълни. Натискът е огромен, но отново българската артилерия с точен и масиран огън отхвърля съглашенците.\r\nПрез следващите пет дни противникът води мощен артилерийски огън по позициите на бригадата и реорганизират силите си. На 14 август вечерта се провежда нова атака, отново отбита с големи загуби за врага.\r\nНай-тежките боеве са на 16 август. Съсредоточавайки всички налични сили, противникът провежда серия от неуспешни атаки за пробив на фронта. Артилерията му не спира огъня си и за миг. Отбранителните съоръжения пред фронта на бригадата са унищожени напълно. Но юначните Пловдивски и Чепински герои не отстъпват и педя българска земя. Полковник Чаръкчиев хвърля в боя всички свои резерви, за да отблъсне налитащия враг. Пристигат подкрепления от Плевенската дивизия. Съглашенските атаки не се увенчават с успех и на 17 август. Последната атака е на 18 август. Убитите англофренци са 3 200 души, ранените са няколко пъти повече. Българската бригада губи половината от състава си. След този разгром въпреки многократното си превъзходство в пехота и артилерия, съглашенското командване близо година след това ближе рани и трупа сили за нов опит – отново неуспешен.\r\nНа славната 2-ра Тракийска бригада и нейния славен командир полковник Христо Чаръкчиев българския народ дължи признателност за техния подвиг, извършен в името на Отечеството.\r\nПрез февруари 1917г. полковник Чаракчиев е назначен за началник – щаб на 3-та армия. На 15 август е произведен в чин генерал – майор. След Солунското примирие, на 1 декември 1918г., преминава в запаса.\r\nПочива през март 1943 година.", "date": "2018.03.24", "title": "Габрово: Факелно шествие в чест на ген. Христо Петров Чаракчиев ще се проведе за шеста поредна година в Севлиево"}
{"url": "http://www.focus-news.net/news/2018/03/24/2503467/sofiya-stolichna-obshtina-organizira-fermerski-pazar-i-punkt-za-predavane-na-stara-tehnika-za-initsiativata-chasat-na-zemyata.html", "text": "През тази година Столичната община ще вземе активно участие в отбелязването на световната инициатива \"Часът на Земята\" с поредица от екологични инициативи. Освен традиционното изгасяне на светлините на значими общински сгради, Столична община ще разшири пешеходната зона за целия ден в събота (между 8:00 и 21:30 часа) и ще затвори за коли площад Батенберг от бул. „Г. С. Раковски“ до ул. „Княз Александър Батенберг“. Това съобщиха от пресцентъра на Столична община. \r\nЗа целия ден на площада ще се провеждат успоредно две инициативи – ще се проведе фермерски пазар с разнообразни био продукти от цялата страна и ще бъде разположен мобилен пункт за събиране на стара техника – електрическо и електронно оборудване. \r\nФермерският пазар „От нашата ферма – с любов за вас!“ е с богато разнообразие на фермерски и занаятчийски храни на малки производители от различни краища на страната и провеждането му е съвместна инициатива между WWF – България и Фондацията за биологично земеделие Биоселена. Той ще работи между 10:00 и 18: 00 часа\r\nВ мобилния пункт за събиране на стара техника, всички желаещи ще могат да предадат остарелите си или излезли от употреба електроуреди, независимо от размера им. Уредите ще бъдат рециклирани от Екобултех АД – компания за оползотворяване, с която Столична община има сключен договор. Мобилният пункт ще работи между 10:00 и 16:00 часа.\r\nВ допълнение към инициативите на пл. Батенберг, Столична община ще освети зеления сигнал на 50 пешеходни светофара в града във формата на сърце – отправяйки ясно послание за любов към природата, подсещайки гражданите да изгасят осветлението си вечерта, включвайки се в световната инициатива.\r\nСтоличани и гостите на града са поканени и на традиционното гасене на светлини за Часа на Земята и съпътстващото го огнено шоу с участие на театър на огъня и сенките Fireter и огнено шоу \"Дивинитас\"  пред Народния театър Иван Вазов от 20:30 часа.", "date": "2018.03.24", "title": "София: Столична община организира фермерски пазар и пункт за предаване на стара техника за инициативата \"Часът на Земята\""}
{"url": "http://www.focus-news.net/news/2018/03/24/2503437/the-times-napadatelyat-ot-parsans-griyn-shte-prekara-34-godini-v-zatvora-za-da-izuchava-korana.html", "text": "Нападателят, който през септември миналата година задейства взривно устройство в един от вагоните на лондонското метро на станция „Парсънс Грийн“ трябва да прекара 34 години в затвора, за да научи истинското значение на Корана като книга за мир. Това постанови съдията по делото за атентата от 15 септември 2017 г. Джъстис Хадън-Кейв, съобщава британският вестник The Times.\r\nАхмед Хасан, който твърди, че е на 18 години, се опита да убие близо 100 души, но заложеното взривно устройство така и не се задейства. Сработи единствено зарядът на брояча на детонатора, в резултат на което пострадаха 51 души, нито един от които сериозно. \r\nРоденият в Ирак Ахмед Хасан, който е потърсил убежище във Великобритания, „цинично е използвал в пълна степен щедростта и наивността на системата\", категоричен бе съдията. Той издаде присъда за доживотно лишаване от свобода за Хасан с минимум 34 години, които трябва да прекара в затвора.Тереза Герова", "date": "2018.03.24", "title": "The Times: Нападателят от „Парсънс Грийн“ ще прекара 34 години в затвора, за да изучава Корана"}
{"url": "http://www.focus-news.net/news/2018/03/24/2503442/afp-phenyan-se-saglasi-da-uchastva-v-mezhdukoreyski-pregovori-sledvashtata-sedmitsa.html", "text": "В събота Пхенян декларира съгласие за провеждането с представители на Сеул на преговори на високо равнище, които трябва да се състоят още следващата седмица, предава AFP, като се позовава на информация от Министерството на обединението на Южна Корея. \r\nСеверна и Южна Корея ще изпратят по тричленна делегация в граничния район Пханмунджом, където в четвъртък, 28 март, ще се състоят разговори, които да павират пътя за провеждането на среща на върха през късния април, поясниха от ведомството в Сеул. Тереза Герова", "date": "2018.03.24", "title": "AFP: Пхенян се съгласи да участва в междукорейски преговори следващата седмица"}
{"url": "http://www.focus-news.net/news/2018/03/24/2503470/burgas-mezhdunaroden-turnir-po-taekuon-do-shte-se-provede-v-grada.html", "text": "Община Бургас, Спортна Асоциация - МВР, Българска асоциация по таекуон-до и Централен полицейски таекуон-до клуб организират на 24 и 25 март в зала \"Никола Станчев\" Международен турнир по таекуон-до за купа \"Бургас\" като част от програмата на СА МВР \"Млади приятели на полицията\". Това съобщиха от пресцентъра на Община Бургас. \r\nВ състезанието ще вземат участие деца, юноши и девойки от около 20 клуба от страната и чужбина, като броят на участниците ще бъде над 150.\r\nСъбитието има демонстративен и спортен характер. Официалното откриване ще бъде на 24 март от 11:00 часа.", "date": "2018.03.24", "title": "Бургас: Международен турнир по таекуон-до ще се проведе в града"}
{"url": "http://www.focus-news.net/news/2018/03/24/2503461/parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-shte-uchastva-v-138-ata-asambleya-na-interparlamentarniya-sayuz.html", "text": "Председателят на Народното събрание Цвета Караянчева ще участва в 138-ата асамблея на Интерпарламентарния съюз, която ще се проведе в Женева от 24 до 27 март 2018 г. Това съобщиха от пресцентъра на Народното събрание. Цвета Караянчева е ръководител на Делегацията на Народното събрание в Интерпарламентарния съюз. Във форума ще участват повече от 740 парламентаристи от 137 държави.  \r\nПредседателят на парламента ще участва във Форума на жените - парламентаристи и в дебата на тема „Засилване на глобалния режим за мигрантите и бежанците: необходимост от политически решения, основани на убедителни данни“. \r\nВ рамките на Постоянния комитет за демокрация и права на човека ще бъде обсъдена проекторезолюция на тема „Засилване на междупарламентарното сътрудничество относно миграцията и управлението на миграционните потоци в контекста на приемането на Глобалния пакт на ООН за законна, сигурна и редовна миграция“. \r\nПредседателят на Народното събрание Цвета Караянчева ще се срещне с председателя на Интерпарламентарния съюз сенатор Габриела Барон. Предвидени са и двустранни разговори с председатели на други парламенти. \r\nВ делегацията са заместник-председателят на Народното събрание д-р Нигяр Джафер и народният представител проф. Георги Михайлов.", "date": "2018.03.24", "title": "Парламентарна делегация, водена от председателя на Народното събрание Цвета Караянчева, ще участва в 138-ата асамблея на Интерпарламентарния съюз"}
{"url": "http://www.focus-news.net/news/2018/03/24/2503473/sofiya-vavezhda-se-organizatsiya-na-dvizhenieto-za-vrachvane-na-nagradite-ikar.html", "text": "Въвежда се организация на движението за връчване на наградите „Икар”. Това съобщиха от пресцентъра на Столична община. \r\nОт 08.00 до 12.00 часа днес се забранява престоят и паркирането на пътни превозни средства по ул. „Ген. Гурко” между ул. „Г.С.Раковски” и ул. „Кузман Шапкарев”. \r\nОт 10.30 до 12.00 часа днес се забранява влизането на пътни превозни средства в двете посоки по ул. „Ген. Гурко” между ул. „Г.С.Раковски” и ул. „Дякон Игнатий”. \r\nОт 07.00 до 24.00 часа на 27 март 2018 г. се забранява престоят и паркирането на пътни превозни средства, с изключение на автомобилите на гостите поканени на церемонията на: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nОт 17.30 часа до приключване на мероприятието на 27 март 2018 г. се забранява влизането на пътни превозни средства в двете посоки, с изключение на автомобилите на гостите поканени на церемонията, само при необходимост и по преценка на отдел „Пътна полиция” при СДВР по: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nСтолична дирекция на вътрешните работи да осигури постове за контрол и регулиране на движението.", "date": "2018.03.24", "title": "София: Въвежда се организация на движението за връчване на наградите „Икар”"}
{"url": "http://www.focus-news.net/news/2018/03/24/2503469/ekathimerini-prezidentat-na-gartsiya-e-dovolen-ot-poslanieto-na-es-kam-turtsiya.html", "text": "Президентът на Гърция Прокопис Павлополус изрази задоволство от заявлението на Европейския съвет към Турция, заявявайки, че то задоволява европейската солидарност, приемайки на среща министъра на отбраната на Република Кипъп Савас Ангелидес, пише   Ekathimerini.\r\nПавлополус изрази задоволството си към Ангелидес, защото „посещението му в Атина идва в момента, когато солидарността в рамките на ЕС става ясна, особено по въпроса за Кипър“. \r\n„Важно е ЕС, следвайки скорошните събития и поведението на Турция към Република Кипър да заеме позиция, която ясно да показва, какво е суверенитетът на страните-членки“, заяви президентът. Виктор Турмаков", "date": "2018.03.24", "title": "Ekathimerini: Президентът на Гърция е доволен от посланието на ЕС към Турция"}
{"url": "http://www.focus-news.net/news/2018/03/24/2503472/burgas-vremenno-e-ogranicheno-dvizhenieto-za-vsichki-mps-po-pat-i-9-obzor-slanchev-bryag-ot-prohod-obzorski-poradi-snegopochistvane.html", "text": "Временно движението по път I-9 Обзор - Слънчев бряг от км  /проход Обзорски/ е ограничено за всички моторни превозни средства, поради снегопочистване. Това съобщиха от пресцентъра на Агенция \"Пътна инфраструктура\" (АПИ). Обходът за всички моторни превозни средства е през проход Айтоски.", "date": "2018.03.24", "title": "Бургас: Временно е ограничено движението за всички МПС по път I-9 Обзор - Слънчев бряг от проход Обзорски, поради снегопочистване"}
{"url": "http://www.focus-news.net/news/2018/03/24/2503474/sofiya-vavezhda-se-vremena-organizatsiya-na-dvizhenieto-vav-vrazka-s-initsiativata-chasat-na-zemyata.html", "text": "Въвежда се времена организация на движението във връзка с инициативата \"Часът на Земята\". Това съобщиха от пресцентъра на Столична община. \r\nОт 00.00 до 21.30 часа днес се забраняват престоят  и паркирането на пътни превозни средства на паркинга на пл. „Кн. Александър I“.\r\nОт 8.00 до 21.30 часа днес се забранява влизането на пътни превозни средства ,както следва \r\n- по бул. „Цар Освободител“ между ул. „Г.С. Раковски“ и ул. „Кн. Александър  I“\r\nПо ул. „Дякон Игнатий“ между бул. „Цар Освободител“ и ул. „Аксаков“ \r\n- по ул. „Георги Бенковски“ между бул. „Цар Освободител“ и ул. „Аксаков“.  \r\nПромяната се налага във връзка с провеждането на събития  от инициативата Часът на Земята.", "date": "2018.03.24", "title": "София: Въвежда се времена организация на движението във връзка с инициативата \"Часът на Земята\""}
{"url": "http://www.focus-news.net/news/2018/03/24/2503465/euractiv-ispanskiyat-ministar-predsedatel-ima-problemi-sas-sreshtata-na-visoko-ravnishte-na-zapadnite-balkani-koyato-shte-se-provede-v-sofiya.html", "text": "Испанският министър-председател Мариано Рахой заяви на българския си колега Бойко Борисов, че има проблеми по срещата на високо равнище на Западните Балкани в София на 17 май и може би дори няма да присъства, ако Косово участва, предава   Euractiv.\r\nБългария, която е поела ротационното председателство в Съвета на ЕС, планира да приеме водачите на останалите 27 страни членки и на шестте страни на Западните Балкани, включително и на Косово. Никога преди България не е приемала среща в такъв мащаб и се смята, че събитието е ударение на председателството.\r\nКосово, което обяви независимост през 2008 г. , не е признато от страните членки Испания, Гърция, Кипър, Словакия и Румъния. Основната причина е, че тези страни се страхуват от сепаратизъм на тяхна територия и не са съгласни с начина, по който Косово се е отделило от Сърбия. \r\nИспания е още по-чувствителна по въпроса, заради скорошните опити на Каталуния за независимост. \r\nРахой заяви, че би присъствал на вечерята на страните членки предишната вечер, но заяви, че на следващия ден „някои ще говорят за разширяване със страни, които не са признати от всички, включително и от Испания. Това ни кара да се притесняваме“. \r\nВъпросът вече е подчертан от испанските медии, които побързаха да припомнят за „тъмното минало“ на президента на Косово Хашим Тачи и на министър-председателя Рамуш Харадинай, от периода, в който участват в конфликта между Армията за освобождение на Косово и сръбската армия.  \r\nПредполага се, че и Съветът на Европа и българското председателство ще прибягнат към използването на трикове, за да приемат страните, които не признават Косово, като това техните знамена да не се издигат или да се използват единствено имената на участниците, но не и на страните.  Виктор Турмаков", "date": "2018.03.24", "title": "Euractiv: Испанският министър-председател има проблеми със срещата на високо равнище на Западните Балкани, която ще се проведе в София"}
{"url": "http://www.focus-news.net/news/2018/03/24/2503476/burgas-shte-se-provede-geymarski-uikend-prez-mart-v-ekspozitsionen-tsentar-flora.html", "text": "Екипът на младежката гейминг медия GplayTV кани всеки, който обича и харесва видео игрите, на двудневен празник в Морската градина на Бургас. Той ще се проведе днес и утре в експозиционен център \"Флора\". Посетителите ще могат да се състезават помежду си, да наблюдават всеки един от турнирите, както и да изпробват най-новите технологии и игри. Феновете ще могат да се снимат със своите любимци от екипа. Освен това се подготвя специалeн Scavenger Hunt, а участниците в него, успешно изпълнили изискванията, ще имат възможността да получат страхотна специална награда.\r\n\"Ние обичаме игрите, а не платформите!\", казват организаторите. Всички фенове на компютърните, виртуалните и конзолните игри ще могат да се насладят на турнири по League of Legends, Counter Strike: Global Offensive, Street Figter V, Mortal Kombat XL, FIFA 18 и други. За пръв път на българско събитие ще се играе състезателно Fortnite и за първи път ще се проведе VR турнир 1v1 на играта The Unspoken.\r\nПоследните тенденции в технологиите ще бъдат изложени в специална зона. За феновете на бързите скорости ще има рейсинг симулатори със специални седалки, скоростен лост и педали. Първите 100 души, които успеят да съберат пъзела в уникална игра, предложена от организаторите, ще получат страхотни награди.\r\nГостите на събитието ще могат да ипробват най-новите продукти на HP OMEN, ASUS, HyperX и Steelseries. Всички събития в програмата ще се излъчват на живо в канала на GplayTV (twitch.tv/gplaytv1) в платформата за стрийминг Twitch, a най-интересните моменти ще бъдат качени в канала им в социалната мрежа YouTube. Очакват се над 2000 посетители от цялата страна.", "date": "2018.03.24", "title": "Бургас: Ще се проведе геймърски уикенд през март в Експозиционен център \"Флора\""}
{"url": "http://www.focus-news.net/news/2018/03/24/2503475/blagoevgrad-obshtina-petrich-shte-se-vklyuchi-v-initsiativata-chasat-na-zemyata.html", "text": "Община Петрич ще се включи в инициативата „Часът на Земята”. Това съобщиха от пресцентъра на Общината. Днес Общината ще угаси за един час осветлението на обществени сгради и градинки, както и художественото осветление на паметниците. От 20.30 часа до 21.30 часа ще бъдат спрени светлините на паметник „Загинали за Родината”, паметник „Антон Попов”, фонтанът пред сградата на Община Петрич. Ще бъде намалено осветлението на градския площад, на градинката в кв. „Дълбошница” и градинката при жп гара Петрич. Най-голямата природозащитна инициатива „Часът на Земята” всяка година има все повече съмишленици и последователи. Провежда се винаги в последната събота на месец март. Мотото тази година в България на инициативата е „Свържи се с природата”.", "date": "2018.03.24", "title": "Благоевград: Община Петрич ще се включи в инициативата „Часът на Земята”"}
{"url": "http://www.focus-news.net/news/2018/03/24/2503478/patriarh-neofit-shte-oglavi-liturgiya-v-sofiyskata-duhovna-seminariya-sv-yoan-rilski-za-blagoveshtenie.html", "text": "На 25 март всяка година Православната църква чества един от най-големите християнски празници - Благовещение. Празникът е посветен на чудното събитие - архангел Гавриил благовести на Пресветата Дева Мария, че ще роди Спасителят на света, нашия Господ Иисус Христос. За православния християнин това е истинският празник на жената  и майката. По този повод във всички епархии на Българската православна църква се отслужва празнична св. Литургия.\r\nВ Софийската духовна семинария \"Св. Йоан Рилски Чудотворец\"  Божествена св. Литургия за Благовещение, по покана на Негово високопреподобие архимандрит Пахомий - ректор на семинарията, ще оглави Негово светейшество Българският патриарх и Софийски митрополит Неофит, предаде репортер на Агенция \"Фокус\". Начало: 9.00 ч.\r\nОт 10.30 ч. пред Фиалата на Семинарията ще се извърши традиционното предаване на семинарското знаме, което се предава от завършващия дванадесети клас на учениците от единадесети клас. \r\nОт 19.00 ч. същия ден ще се състои и празничният концерт с църковни песнопения, народни песни и други. \r\nНикола ПЕТКОВ", "date": "2018.03.24", "title": "Патриарх Неофит ще оглави литургия в Софийската духовна семинария \"Св. Йоан Рилски\" за Благовещение"}
{"url": "http://www.focus-news.net/news/2018/03/24/2503481/plovdiv-pred-chudotvornata-ikona-s-obraza-na-bozhiyata-mayka-zlatna-yabalka-v-asenovgradskiya-hram-uspenie-bogorodichno-shte-bade-otsluzhena-liturgiya.html", "text": "Днес Православната църква отбелязва Акатистова събота,  Чудотворна икона „Златна ябълка”. По този повод пред Чудотворната икона с образа на Божията Майка „Златна ябълка”, в храм „Успение Богородично”, гр. Асеновград, кв. „Горни Воден”, ще бъде отслужена архиерейска света литургия, предаде репортер на Агенция \"Фокус\". Начало: 9.00 часа. \r\nНикола ПЕТКОВ", "date": "2018.03.24", "title": "Пловдив: Пред Чудотворната икона с образа на Божията Майка \"Златна ябълка\" в асеновградския храм \"Успение Богородично\" ще бъде отслужена литургия"}
{"url": "http://www.focus-news.net/news/2018/03/24/2503479/blagoevgrad-obshtina-gotse-delchev-shte-se-vklyuchi-za-poredna-godina-v-initsiativata-chasat-na-zemyata.html", "text": "Община Гоце Делчев ще се включи за поредна година в инициативата „Часът на Земята”. Това съобщиха от пресцентъра на Общината. Тазгодишното издание на една от най-мащабните акции на природозащитната организация WWF „Часът на Земята” ще се състои във времето от 20.30 до 21.30 часа. Темата на кампанията тази година е „Свържи се с природата\", а неин фокус е опазването на биоразнообразието. По време на „Часът на Земята”, хора от целия свят символично угасяват осветлението в домовете си за един час. През този час знакови сгради също притъмняват, а по този начин се отправя призив за по-устойчиво бъдеще.\r\n„Часът на Земята” се провежда за първи път през 2007 г. в Австралия, а в България – през 2009 г., като всяка изминала година привържениците на инициативата стават все повече.\r\nОбщина Гоце Делчев и тази година ще се присъедини към инициативата „Часът на Земята\", като във времето от 20.30 до 21.30 часа ще угасне осветлението на знакови сгради в централната част на града.\r\nОбщината призовава гражданите да подкрепят инициативата и да изключат осветлението на домовете си за един час.", "date": "2018.03.24", "title": "Благоевград: Община Гоце Делчев ще се включи за поредна година в инициативата „Часът на Земята”"}
{"url": "http://www.focus-news.net/news/2018/03/24/2503477/sofiyskiyat-otryad-na-planinskata-spasitelna-sluzhba-pri-bchk-shte-provede-traditsionniya-gradski-zimen-tehnicheski-pregled.html", "text": "От 10.00 часа пред база “Алеко” на Витоша Софийският отряд на Планинската спасителна служба (ПСС) при Българския червен кръст (БЧК) ще проведе традиционния градски зимен технически преглед. Това съобщиха от БЧК.\r\nТой има състезателен характер, като включва всички елементи на спасителна акция през зимата.\r\nУчастниците ще бъдат разпределени в отбори по трима планински спасители, които ще отработят придвижване със ски, движение по сняг и лед, употреба на лавинна екипировка и оказване на първа помощ. Целта на прегледа е да се повиши квалификацията на спасителите и да се подобри работата в екип.", "date": "2018.03.24", "title": "Софийският отряд на Планинската спасителна служба при БЧК ще проведе традиционния градски зимен технически преглед"}
{"url": "http://www.focus-news.net/news/2018/03/24/2503482/pazardzhik-obshtina-peshtera-se-vklyuchva-v-initsiativata-chasat-na-zemyata.html", "text": "Община Пещера за пореден път ще се включи в инициативата „Часът на Земята“, съобщиха от общинската администрация.  От 20.30 до 21.30 часа в знак на съпричастност ще бъде угасено осветлението на Общинска администрация.\r\nЧасът на Земята на WWF, организира се за първи път през 2007 г. в Сидни, Австралия, след което става традиция и се отбелязва всяка последна събота от март. Тогава 2,2 милиона души стават част от първия световен час на земята в Сидни, изключвайки осветлението си за 1 час. Само година по-късно, 50 милиона души от 370 града, в повече от 35 страни по света, се присъединяват и изключват осветлението си за час.", "date": "2018.03.24", "title": "Пазарджик: Община Пещера се включва в инициативата „Часът на Земята“"}
{"url": "http://www.focus-news.net/news/2018/03/24/2503483/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 часа на 22 март 2018 г. до 08.00 часа на 25 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- от 08.00 часа на 22 март 2018 г. до 08.00 часа на 25 март 2018 г. на ул. „Екзарх Йосиф” № 37, пред Дома на киното. \r\n- от 08.00 часа на 22 март 2018 г. до 08.00 часа на 25 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.24", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/24/2503484/denyat-24-mart-v-balgarskata-istoriya.html", "text": "След тридневни обсадни действия през 1201 година войските на цар Калоян овладяват крепостта Варна. На днешния ден през 1880 година е назначено либерално правителство начело с Драган Цанков. През 1921 година с указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав. На този ден през 1986 година Гриша Филипов е освободен от поста министър-председател. На негово място е назначен Георги Атанасов. На тази дата са родени Петко Каравелов - български държавник, Милен Велчев - икономист, бивш министър на финансите, Иван Теофилов - поет, драматург и режисьор. На тази дата умира  Георги Константинов - литературен историк и критик, автор на \"История на българската литература\" в три тома. \r\n2016 г.\r\nУмира Йохан Кройф - легенда на холандския футбол и смятан за един от най-добрите играчи във футболната история.\r\n2007 г.\r\nБСП и НДСВ обявяват листите си за евродепутати. Водач на листата на левицата е Кристиан Вигенин, след него следват Илияна Йотова, Атанас Папаризов, Маруся Любчева, Евгени Кирилов и други. Биляна Раева оглавява листата на НДСВ, следвана е от Аспарух Панов, Антония Първанова и други. Лидерът на БСП Сергей Станишев заявява, че партията очаква да вкара в Европейския парламент най-малко 6 депутати. НДСВ пък се надяват на трима евродепутати.  Междувременно става ясно, че Съюзът на свободните демократи (ССД) ще се яви на евроизборите с къса листа от 5 души. Тя ще бъде подредена от Политическия съвет на партията в законовия срок.\r\n1996 г.\r\nЗавършва двудневната осма национална конференция на СДС. На нея е решено да се лансират нови лица и да бъде номиниран кандидат за президент. В надпреварата за номинация се състезават Петър Стоянов, Александър Йорданов и Асен Агов. Победител със 77 % е Петър Стоянов.\r\n1992 г.\r\nУчреден е “Център за обединение на земеделските движения” по идея на Милан Дренчев, който става негов председател. Центърът няма свои структури, но декларира, че отваря вратите си за всички земеделци, които желаят обединение на земеделските съюзи в България. Регистриран е през май 1992 г.\r\n1986 г.\r\nГриша Филипов  е освободен от поста министър-председател. На негово място е назначен Георги Атанасов. Извършени са редица трансформации на министерства. Закрити са министерствата на енергетиката, на химическата промишленост, на машиностроенето, на металургията. Освен това е създадено Министерство на земеделието и горите. Комитетът за култура остава без ранг на министерство, а такъв ранг получава Комитетът за държавен и народен контрол.\r\n1959 г.\r\nБългария възстановява дипломатическите си отношения със САЩ.\r\n1951 г.\r\nЗавършва Учредителния конгрес на Доброволната организация за съдействие на отбраната (ДОСО). Доброволната организация за съдействие на отбраната (ДОСО) или Oрганизация за съдействие на отбраната (ОСО) е обществено-политическа организация в социалистическа България, съществувала под различни имена в периода 1951-1968 г. и 1977-1992 г. Основна цел на организацията е повишаване отбранителната способност на страната чрез изграждане на клубове за военно-техническа подготовка на най-различни нива из цялата страна. Създадени са окръжни, околийски (до 1959 г.), градски и общински комитети на ДОСО. Ръководен орган на ДОСО е Централен комитет, който избира Изпълнителен комитет. Организацията разполага със свой апарат, в който влизат бивши военни, бивши партизани и други. ДОСО организира практическо обучение по редица дейности, имащи пряко или косвено отношение към военната подготовка - клубове по авто-мото дело, радиодело, авио-, морски и стрелкови клубове. Тя развива спортна дейност по автомоделизъм, безмоторно летене, ветроходство, парашутизъм, спортна стрелба, подводен спорт, моторно летене, мотоциклетизъм, морски моделизъм и др. През януари 1968 г. ДОСО е разпусната, а дейността й се поема от Комсомола. През 1977 г. е създадена Организация за военнотехническа подготовка на населението, която през 1982 г. е преименувана на Организация за съдействие на отбраната. ОСО е подчинена на Министерския съвет. Неин ръководен орган е Централен съвет (ЦС) и бюро на Централния съвет. Към ЦС на ОСО като помощни органи са изградени федерации по различни видове спорт - спортна стрелба, биатлон, парашутизъм, делтапланеризъм, водни ски, мотокрос и други. През 1992 г. с Постановление на Министерския съвет ОСО прекратява своето съществуване.\r\n1945 г.\r\nВ щаба на Трети украински фронт командващият Първа Българска армия генерал-лейтенант Владимир Стойчев получава задачата за провеждане на Мурската настъпателна операция. На 26 март в щаба на армията се получава оперативна директива от фронта, в която задачата е окончателно решена. Щабът на армията разработва за едно денонощие плана за Мурската настъпателна операция, който получава условното наименование “Балкан”. В 16.00 часа на 27 март той е изпратен в щаба на фронта за утвърждаване. От 29 март до 14 април Първа българска армия провежда Мурската настъпателна операция като съставна част на Виенската настъпателна операция на Втори и Трети украински фронт. Задачата на нашата армия е във взаимодействие с 57-а съветска армия да разгроми противостоящия противник и за 5–6 дена да овладее района южно и югоизточно от Нагканижа. В тези действия участват четири пехотни дивизии (8-а, 10-а, 12-а и 16-а), поддържани с артилерия и авиация от Трети украински фронт. Другите две дивизии (3-а и 11-а) остават заедно с Трета югославска армия да отбраняват р. Драва. Настъплението на Първа българска армия се развива успешно. Тя пробива укрепената линия “Маргит”, форсира последователно канала “Принципалис” и р. Мур и като преследва оттеглящия се противник, достига рубежа Велики Ког, Ястребци, Витан, Шаловци. Тук, след около 100-километрово вклинняване, настъплението на армията е спряно. Завършва Мурската операция. Изчерпали настъпателните си възможности, и нашите, и съветските войски преминават временно към отбрана.\r\n1932 г.\r\nСпрян е от печат в. “Земя\". Седмичникът за политика, стопанство и просвета излиза в София от 8 януари 1931 г. Директор е Н. Петков, а редактор Ив. М. Минчев.\r\nГрупа земеделци от БЗНС-Оранжев, несъгласни с обединението в БЗНС-Сердика (Георги Марков), се вливат в БЗНС “Врабча 1”. БЗНС \"Врабча 1\" е масова организация на земеделски труженици, която има ръководно участие в селското движение, образувана в края на 1926 г. Член е на Международното аграрно бюро (МАБ), известно още като Зелен Интернационал. В политическата си платформа съюзът прокламира народовластническия принцип и аграрен трудовокооперативен строй, основан на частната трудова собственост и ограничаващ господството на едрата буржоазия. В БЗНС \"Врабча1\" се открояват три крила: умерено, дясно и ляво. Между тях съществуват политически и тактически различия. Първоначално съюзът отстоява тезата за самостоятелна борба, но след това приема сътрудничеството с буржоазните опозиционни партии. През 1930 г. в него членуват над 60 000 души в 1800 дружби, а през 1932 г. съставът му нараства на 103 000 души. Изгражда младежка организация и академичен съюз. Остава в опозиция на сговористкото управление (1923–1931 г.). Заедно с Демократическата, Националлибералната, Радикалната партия и БЗНС \"Стара Загора\" образуват Народния блок. След изборната победа през юни 1931 г. взема участие в блоковия кабинет. Провежданата от Народния блок политика предизвиква недоволство сред по-голямата част от селското население и довежда до отлив на членска маса от редовете на БЗНС \"Врабча 1\". През март 1932 г. се стига до разцепление в организацията. Създава се самостоятелна политическа организация БЗНС \"Ал. Стамболийски\", а през октомври 1933 г. и нов съюз \"Врабча 1\". Най-левите сили в съюза преминават към РП. БЗНС \"Врабча 1\" се обявява против държавния преврат на 19 май 1934 г. След забраната на политическите партии от правителството на К. Георгиев води полулегален начин на живот. През пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на К. Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатни органи: в. \"Земеделско знаме\", в. \"Нива\", в. \"Врабча\", сп. \"Земледелска мисъл\".\r\n1924 г.\r\nБългария подписва споразумение с Антантата за окупационния дълг. Стойността му е 25 000 000 златни франка, платими за 10 години при 5 % лихва.\r\n1921 г.\r\nС Указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав.\r\n1919 г.\r\nЗапочва издаването на независимия военен ежедневник “Народна отбрана”. Изданието излиза в София до 8 септември 1944 г. и е продължение на в. \"Военни известия\". Редактори на “Народна отбрана\" са Ал. Ганчев, К. Николов, Й. Пеев, Р. Атанасов, А. Ганев, Т. Даскалов и др.\r\n1916 г.\r\nСедемнадесетото ОНС отпуска 150 000 лв. за подпомагане на бежанците.Огромен приток от български бежанци приижда от територията на съседните балкански страни след военния погром на България в Междусъюзническата война 1913 г. и Първата световна война 1914-1918 г.\r\n1901 г.\r\nПо нареждане на правителството започват арести на членовете на Върховния македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на К. Стоилов оттеглят временно подкрепата си за Върховния комитет. Скоро след неуспеха на въоръжената акция умира преждевременно председателят на комитета Трайко Китанчев. След него за председатели са избирани Д. Николаев, Й. Ковачев, Б. Сарафов, Ст. Михайловски и ген. Ив. Цончев.\r\n1890 г.\r\nВ България е обнародван Закон за настойничеството. Това е първият светски закон в областта на семейното право.\r\nПреди това настойничеството се определя с Временни съдебни правила. През 1881 г. Държавният съвет приема Закон за настойничеството, но през 1886 г. Държавният съвет при ВКС постановява, че той не отменя Временните съдебни правила и не може да има силата на закон. Така Министерството на правосъдието възлага на д-р Атанас Петров да изготви проектозакон, който е приет през 1889 г. и влиза в сила през 1890 г. Според закона по право настойничеството преминава на преживелия съпруг/а - майката може да откаже настойничеството. Настойничество се определя при: смърт на двамата родители и наличието на низходящи; при отнемане на родителската власт на бащата, когато децата не са оставени на майката; при смърт на единия родител и безизвестно отсъствие на другия; при поставяне на пълнолетно лице под запрещение. Свиква се Роднински съвет - мировия съдия и 6 членове. При свикването му мировият съдия обявява настойника, ако няма такъв, съветът избира. Предвижда се избор и на поднастойник. Той се намесва когато интересите на малолетния са в разрез с тези на настойника. Освобождаването от настойничество става по право, когато поставеният под настойничество сключи брак, или е станал на 18 г. - това става с постановление на роднинския съвет, назначава му се попечител. Когато навърши пълнолетие (21 г.), се изготвя акт за пълнолетие от мировия съдия в присъствието на настойника/попечителя.\r\n1886 г.\r\nПодписан е Топханенски акт, чрез който се постига международно признаване на Съединението на Източна Румелия с Княжество България през 1885 г. Спогодбата е изработена от българския министър на външните работи и изповеданията Илия Цанов и турския велик везир Кямил паша. Отказът на Русия да признае акта на Съединението става причина за свикване на Цариградската посланическа конференция. Тя заседава в столицата на Османската империя с известно прекъсване от края на октомври 1885 г. до началото на април 1886 г. Въпреки натиска на английския представител конференцията отказва да приеме искането на Високата порта и на 5 април 1886 г. тя е заставена да подпише изработения вече проект за Българо-турската спогодба. След нея подписи слагат и представителите на Великите сили, участвали в Цариградската посланическа конференция. Спогодбата е подписана и от българския външен министър. По силата на този акт управлението на Източна Румелия се поверява на българския княз. Като компенсация Османската империя получава 20-ина села от Родопската област, населени с мюсюлманско население, които тя успява да завладее по време на Родопския метеж 1878 г. Комисия, назначена от българския княз и Високата порта, е натоварена да проучи Органическия устав и в срок от 4 месеца да го промени съгласно нуждите на Източна Румелия. Всички останали разпореждания на Берлинския договор се запазват. Спогодбата става известна като Топханенски акт, тъй като е подписана в султанския дворец Топхане.\r\n1883 г.\r\nУчреден е медал \"За наука и изкуство\" с две степени - златна и сребърна. Златен медал получават само 33-ма души, а сребърен – 272-ма. Първото награждаване е на 2 февруари 1882 г., а последното - на 25 април 1950 г.\r\n1880 г.\r\nНазначено е либерално правителство начело с Драган Цанков. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. На 27 април 1881 г. княз Александър I Батенберг извършва преврат и отстранява либералите от власт. Поради преследвания част от ръководителите на партията са принудени да емигрират. След държавния преврат и отмяната на Търновската конституция сред либералите се формират две крила: умерено начело с Драган Цанков и непримирими – с Петко Каравелов и Петко Р. Славейков. Привържениците на Драган Цанков настояват за възстановяване на Търновската конституция в рамките на утвърдения от Великото народно събрание режим на пълномощията 1881–1883 г. Сподвижниците на Петко Каравелов и Петко Р. Славейков се обявяват решително срещу режима на пълномощията и повеждат борба за пълно възстановяване на Търновската конституция. В началото на септември 1883 г. княз Александър I Батенберг назначава за министър-председател Драган Цанков, който съставя правителство от умерени либерали и консерватори. След като на 5 декември 1883 г. кабинетът прокарва през Народното събрание изменение на конституцията, князът съставя правителство само от либерали. На проведените през май 1884 г. парламентарни избори непримиримите либерали печелят пълно мнозинство. Съставено е правителство начело с Петко Каравелов. Парламентът гласува отменяне на решенията от 5 декември и възстановява напълно Търновската конституция. Недоволни от изборните резултати, привържениците на Драган Цанков напускат Либералната партия и образуват нова политическа партия, която от 1899 г. се нарича Прогресивнолиберална.\r\n1877 г.\r\nВ Цариград излиза първият брой на в. \"Цариград\". Обществено-политическият вестник е редактиран от В. Мачуковски.\r\n1201 г.\r\nСлед тридневни обсадни действия войските на Калоян овладяват крепостта Варна и тя окончателно е присъединена към България. За овладяването на Варна (важна византийска крепост, с гарнизон, съставен от подбрани войски, в това число и рицарски дружини) Калоян използва многоцелева бойна техника. През 1201 г. цар Калоян с изненадващи удари успява да превземе последователно крепостите Констанция (при днешния Симеоновград) и Варна - последния византийски бастион в Северна България. Тогава Варна е защитавана от многоброен гарнизон, набран от западни наемници, които се славели като „най-храбрите\" сред ромейската войска. Войските на цар Калоян построяват обсадна машина, която на широчина била колкото външния ров, а на височина стигала крепостните стени. С нея българските войски постигат две цели – те я използват едновременно като мост над рова и като стълба до зъберите на стената. На третия ден от обсадата войските на цар Калоян нахлуват в града и над Варна се развява знамето на българския владетел. За обсадата на Варна пише византийският историк Никита Хониат: „Без да се уплаши от светостта на деня (било Великден) и без да се засрами от името Христово, което той (т.е. цар Калоян) произнасяше само с уста, подтикван от кръвожадни демони, блъскаше в рова всички, които беше заловил живи, и хвърляше пръст, докато изпълни рова. Така мястото стана общ гроб. След като разруши крепостните стени, той се завърна в Мизия, като отпразнува деня с такива жертви и кървави помани.\" В края на 1201 г. между България и Византия започват преговори за мир. Мирът е сключен в началото на 1202 г.На тази дата са родени:\r\n1966 г.\r\nРоден е Милен Велчев - български икономист. През 1988 г. завършва Университета за национално и световно стопанство - София, специалност “Международни отношения”. За периода от 1990 г. до 1992 г. работи като аташе в управление “Международни организации” и референт по политическите въпроси в ООН в Министерство на външните работи на Република България. Милен Велчев е магистър по Стопанско управление на Университета Рочестър - Ню Йорк (1992-1993 г.) и по \"Финансов инженеринг\" в Масачузетски Технологичен институт, Кеймбридж (1993-1995 г.). Той работи в Националната банка на Гърция, а от 1999 г. до 2001 г. е вицепрезидент в управление \"Развиващи се пазари\" в Мерил Линч (Великобритания), където от 1995 г. до 1999 г. е сътрудник в управление \"Инвестиционно банкиране\" в Източна Европа, Близък Изток и Африка. От 2001 г. до 2005 г. Милен Велчев е министър на финансите в правителството на Симеон Сакскобургготски. От 11 юли 2005 г. е депутат в 40-о Народно събрание. От 24 август 2005 г. е член на Комисия по икономическата политика и зам.-председател на Комисията по бюджет и финанси.\r\n1931 г.\r\nРоден е Иван Николов Теофилов - български поет, драматург и режисьор. През 1955 г. той завършва актьорско майсторство във ВИТИЗ. След това до 1961 г. е актьор, драматург и режисьор в театрите в Силистра, Сливен, Бургас, Русе. През 1962-1980 г. Теофилов завежда литературното бюро при Централния куклен театър в София. След 1980 г. е редактор в отдел “Поезия” на издателство “Народна култура”. Той е член на Съюза на българските писатели. Негови съчинения са: “Чумава сватба” (1957 г.), “Къщата на сенките” (1958 г.), “Часовникарят” (1964 г.), “Оле Затвори очички” (1974 г.), “Индже” (1977 г.), “Котаракът в чизми” (1980 г.) и др.\r\n1892 г.\r\nРоден е генерал-полковник Владимир Димитров Стойчев. Завършва Терезианската полувоенна академия във Виена през 1911 г., Военното училище през 1914 г. и Военната академия в София през 1929 г. Стойчев участва в Балканските войни, както и в Първата световна война. През 1935 г. е уволнен от армията за противомонархически прояви. Нееднократно е задържан и интерниран за антифашистка дейност. Стойчев взема участие в Деветосептемврийския преврат 1944 г. и същата година става член на БКП. През първия период на Отечествената война (1944-1945 г.) той командва Първа армия, а през втория - Първа българска армия. Стойчев е активен деец на българското спортно движение. Участва в VIII (1924 г., Париж) и IX (1928 г., Амстердам) олимпиади, както и в много международни конни състезания. За периода 1930-1934 г. той е военно аташе във Франция и Англия, а за 1945-1947 г. е политически представител във Вашингтон и политически представител на България в ООН. Депутат е в II-IX НС. От 1944 г. е член на Бюрото на Националния съвет на ОФ. През 1947-1951 г. Стойчев е председател на Върховния комитет за физкултура и спорт при МС, а през 1951-1982 г. е председател на БОК. От 1982 г. той е пожизнен почетен председател на БОК.\r\n1843 г.\r\nРоден е Петко Стойчев Каравелов - български държавник, един от водачите на Либералната партия, а по-късно на Демократическата партия. Завършва гимназия в Москва. Първоначално постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Каравелов взема участие в работата на Учредителното събрание 1879 г. Участва активно в изработването на Търновската конституция. Избран е за председател на Първото ОНС. Той оглавява радикалното крило на Либералната партия и става министър-председател на България (1880-1881 г.). След установяването на Режима на пълномощията заминава за Източна Румелия, където става кмет на Пловдив (1881-1883 г.). След възстановяването на Търновската конституция Петко Каравелов се завръща в София и отново оглавява правителство на Либералната партия (1884-1886 г.). След русофилските бунтове през 1887 г. той е арестуван за кратко. Обявява се против избора на княз Фердинанд I. През 1891 г. е осъден на 5 години затвор за съучастие в убийството на Христо Белчев, но през 1894 г. е амнистиран. През 1896 г. основава Демократическата партия, която ръководи до смъртта си. Каравелов е министър-председател за четвърти път в коалиция с Прогресивнолибералната партия. Умира през 1903 г. в София и е погребан в двора на църквата Свети Седмочисленици.На тази дата умират: \r\n1989 г.\r\nУмира Станислав Стефанов Сивриев - български писател. Роден е на 16 септември 1924 г. През 1948 г. завършва висше военно образование. В Народната армия служи като офицер от 1944 г. до 1958 г. Член е на редколегията на сп. “Родопи” (1954-1977 г.), литературен алманах “Зорница” и сп. “Български воин”. Председател е на филиалното дружество на СБП в Габрово (1973-1978 г.). За пръв път печата стихове през 1942 г. в сп. “Българска реч”. Автор е на съчиненията: “Батальонът с песни се завръща” (стих., 1952 г.), “Пачка патрони” (разкази и фронтови очерци, 1958 г.), “С едната истина” (роман, 1958), “Петко войвода” (разкази, 1959 г.), “Хората са навсякъде. Повест за думи, къщи, песни, звукове и тези, които са ги видели” (Пловдив, 1966 г.), “Завръщане след бягство” (очерци, 1967 г.), “Светът е стар” (разкази, 1968 г.), “Илия Бешков” (творчески портрет, на руски език 1969 г.), “Път към своите” (разкази и очерци, 1969 г.), “Дни, които сближават” (разкази, 1971 г.), “ … И земята престана да се люлее …” (разкази, 1971 г.), “Когато бях офицер” (разкази, 1976 г.), “Искри от искри” (размисли, есета, публицистика, 1975 г.), “Като печелим - какво губим” (художествена публицистика, 1978 г.) и др.\r\n1970 г.\r\nУмира Георги Гогов Константинов - български литературен историк и критик. През 1926 г. той завършва славянска филология в СУ “Св. Климент Охридски”. Редактор е на вестниците “Радикал”, “Съвременник” и “Нови дни”. Сътрудничи също така на вестник “Заря”, списание “Българска мисъл”, “Златорог” и “Отец Паисий”. Като литературен критик Константинов дебютира в списание “Чернозем” през 1922 г. След 9 септември 1944 г. редактира културната страница на вестниците “Радикал” и “Време” и списанието “Простори”. От 1954 до 1963 г. е редактор в издателство “Народна младеж”. Изследователските му интереси са съсредоточени върху проблемите на старата българска литература, възрожденската литература, развитието на реализма в белетристиката след Освобождението, българския символизъм и българо-руските литературни връзки. Негови съчинения са: “Емануил Попдимитров” (1922 г.), “Лев Толстой и България” (1928 г.), “Българската литература след войната” (1933 г.), “Вук Караджич и Л. Каравелов” (1938 г., на български и сръбски език, “Душата на Македония” (1941 г.), “Творци на българската литература” (1941 г.), “Стара българска литература” (1942 г.), “Нова българска литература” (т. I, II, 1942 г., 1943 г.), “Очерци за българските писатели” (1968 г.), “Моето поколение в литературата. 1917-1967” (в 2 части, 1968 г., 1970 г.), “Емил Коларов” (1969 г.), “Николай Лилиев сред своите приятели” (1971 г.), “Книга за Г. Караславов” (1972 г., в съавторство с Ел. Константинова) и др.\r\n1943 г.\r\nУмира Димитър Драгиев (Д. Д. Колев) - деец на БЗНС, един от основателите на съюза. Роден е на 1 ноември 1869 г. През 1886 г. завършва Хасковската гимназия, работи като учител в Раднево, а след това в Стара Загора (1897 г.). В периода 1899-1902 г. издава в-к \"Справедливост\". Участва в Учредителния конгрес на БЗНС в Плевен (1899 г.), избран в Управителния му съвет (заедно с Я. Забунов, Ц. Церковски и др.). На III конгрес е избран за подпредседател на УС на БЗНС (1901 г.), на IV конгрес - за негов председател (1902 г.). Той е първия редактор (до 1905 г.) на в-к \"Земледелско знаме\". Министър на земеделието и държавните имоти в коалиционния кабинет на Т. Теодоров (1918-1919 г.). Не влиза в кабинета на Ал. Стамболийски поради идейни разногласия. В Стара Загора издава в-к \"Земледелска правда\" (1919-1934 г.) - орган на десницата в БЗНС. След 1923 г. участва в изборни коалиции с различни партии. Автор е на: \"Порождение, цел и развой на Земледелския съюз в България\" (1909 г.), \"Земледелският съюз и интелигенцията\" (1912 г.), \"Из кой път?\" (1914 г.) и др.\r\n1930 г.\r\nУмира генерал-майор Георги Николов Марчин. Той завършва Военното училище с първия випуск през 1879 г. Отначало служи в 4-та пехотна дружина, а след това във Втори пехотен Струмски полк. В Сръбско-българската война 1885 г. командва дружина от Трети пехотен Бдински полк. Участва в боя при Трън на 3 октомври 1885 г. и при отблъскването на Моравската дивизия. Отличава се в боевете, за което е награден с орден \"За храброст\". Като командир на 2-ра дружина от Струмския полк участва в детронирането на княз Александър I Батенберг 1886 г. След контрапреврата е арестуван и уволнен от армията. По-късно е възстановен и служи в 7 пехотен Преславски полк, 12 пехотен Старозагорски полк и др. По време на Балканската война 1912-1913 г. е командир на 2-ра бригада от 8 пехотна Тунджанска дивизия. За проявен героизъм отново е награден с орден \"За храброст\". Марчин е автор на книгата “Участие на българското опълчение в Освободителната руско-турска война 1877-1878 г.” (1928 г.).\r\n1882 г.\r\nРоден е Боян Секулов - български писател и литературен критик. През 1903 г. той е ученик в Търговско-индустриалната камара в София. Едновременно с това завършва и стенографски курсове във Висшето училище. Работи в редакцията на списание “Демократически преглед”, където се сближава с Т. Г. Влайков. До 1912 г. Секулов е чиновник в Дирекцията на статистиката в София. Редактор е на списание “Книжовен преглед” (1936-1937 г.), в което обнародва рецензии за книги на българските писатели. Редактира и вестник “Врачанско слово” (1934-1944 г.), в който Ал. Муратов публикува рецензия за стихосбирката “Моторни песни” от Н. Вапцаров (бр. 223, 29 юни 1940 г.). В “Страница за младите” Секулов привлича за сътрудници Ст. Ц. Даскалов, Асен Босев, В. Воденичарски, Д. Аджарски, Кр. Григоров, П. Стъпов, Г. Авгарски и др. Негови съчинения са: “Васил Кънчов” (1909 г.), “Нашите правителства и министри от Освобождението до днес” (1911 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.24", "title": "Денят 24 март в българската история"}
{"url": "http://www.focus-news.net/news/2018/03/24/2503485/stara-zagora-obshtinata-se-vklyuchva-v-initsiativata-chasat-na-zemyata.html", "text": "За десета поредна година Община Стара Загора се включва в инициативата „Часът на земята\", която тази година обединява действия за здравословно и устойчиво бъдеще. Това съобщиха от пресцентъра на Общината. Знаковото световно събитие на WWF, \"Часът на Земята\", за пореден път ще обедини милиони хора по света в послания и действия за опазване на планетата. През последното десетилетие Часът на Земята вдъхнови милиони да подкрепят и да участват в проекти за опазване на климата и на природата, ръководени от WWF и много организации. Движението спомогна за създаването на 3,4 милиона хектара защитена морска зона в Аржентина, 2,700 хектара гора, наречена \"Часа на Земята\" в Уганда и помогна за приемането на ново законодателство за опазване на моретата и горите в Русия.\r\nЗапочвайки като символично събитие за гасене на осветлението в Сидни през 2007 г., Часът на Земята вече се отбелязва в повече от 180 държави като световен споделен момент на солидарност за планетата. Онлайн хаштагът #EarthHour и сродни изрази генерираха миналата година над 3,5 милиарда импресии в нощната обиколка на Часа на Земята по света. Инициативата е ключова за промяна на нагласите и повишаване на популярността на климата и екологичните действия по целия свят. Тъй като световното биоразнообразие намалява с безпрецедентен темп, Часът на Земята ще фокусира усилията си върху още по-масова подкрепа за опазване на биологичното разнообразие и природата. \r\nПрез 2018 г. екипите на WWF по света ще използват движението, за да подчертаят най-важните екологични проблеми в своята страна или регион. В Колумбия хората ще призоват държавата да се ангажира с нулево обезлесяване до 2020 г. Очаква се Френската Полинезия да предприеме действия, за да защити 5 милиона квадратни километра от моретата си, за да запази океанските екосистеми. В Гватемала гражданите ще дадат своя глас за опазването на сладководните води. В Непал WWF ще мобилизира обществена подкрепа за бъдещето на чиста, възобновяема енергия за всички.\r\nТази година инициативата „Часът на Земята“ на WWF ще се проведе днес, когато в продължение на един час - от 20.30 до 21.30 часа, ще бъдат загасени фасадните светлини на сградата на общинската администрация, Старозагорската опера, Художествената галерия, както и художественото осветление на монумента „Бранителите на Стара Загора“.\r\nОт днес поддръжниците на инициативата могат да посетят международната платформа connect2earth.org, за да споделят какво означава за тях биоразнообразието и природата в местата, където живеят, и да научат повече за природозащитата. Създадена в партньорство със секретариата на Конвенцията на Обединените нации за биологично разнообразие, платформата ще свързва хора и инициативи, за да изгради масова осведоменост относно ценностите на биологичното разнообразие и природата чрез глобален обмен на идеи по въпроси като климата, здравословните океани и устойчивия бизнес.", "date": "2018.03.24", "title": "Стара Загора: Общината се включва в инициативата „Часът на земята\""}
{"url": "http://www.focus-news.net/news/2018/03/24/2503486/sofiya-patyat-sofiya-kalotina-e-zaleden.html", "text": "Пътят  София -Калотина е заледен. Това съобщи слушател на Радио „Фокус“.", "date": "2018.03.24", "title": "София: Пътят София-Калотина е заледен"}
{"url": "http://www.focus-news.net/news/2018/03/24/2503487/dobrich-obshtina-kavarna-za-poredna-godina-shte-se-prisaedini-kam-globalnata-initsiativa-chasat-na-zemyata.html", "text": "Община Kаварна за поредна година ще се присъедини към глобалната инициатива \"Часът на Земята\" 2018, която ще се проведе от 20.30 до 21.30 часа. Това съобщиха от пресцентъра на Общината. Черноморският град е активен участник в това световно екологично събитие от самото му начало през 2007 година. Тази година темата е „Свържи се с природата“ и фокусът е опазване на биоразнообразието. В знак на съпричастност в рамките на кампанията в община Каварна ще бъде изключено за един час фасадното осветление на институции и паметници на културата. Община Каварна се обръща с апел към всички институции, организации и граждани да подкрепят събитието, като изгасят в определеното време осветлението.", "date": "2018.03.24", "title": "Добрич: Община Каварна за поредна година ще се присъедини към глобалната инициатива \"Часът на земята\""}
{"url": "http://www.focus-news.net/news/2018/03/24/2503489/haskovo-nad-1100-tantsyori-sabira-petiyat-festival-haydushka-sofra.html", "text": "Повече от 1100 танцьори ще представят български хора в зала „Дружба“ утре 24 март в рамките на петото издание на фестивала “Хайдушка софра“. Това съобщиха от пресцентъра на Община Хасково. Заявки за участие са подали 53 любителски самодейни състава, сред тях са и 5 детски. Юбилейното издание на „ Хайдушка софра“ ще започне в 9 часа със шествие от пл.“ Свобода“ по пешеходната централна зона на града, покрай ДКТ“ Иван Димов“, по бул“ България“ до зала „Дружба“.\r\nОткриването на фестивала е в 9,30 часа. Всеки участник ще представи по два танца. Гости на фестивала са „ Българка Джуниър квартет“ , Ансамбъла на Каракачаните . Официален гост на събитието е и Павел Зарев от асоциацията на хореографите. Всички участници ще получат специални юбилейни плакети и грамоти за участие. Община Хасково подкрепя провеждането на фестивала освен с безвъзмездното  предоставяне на зала „Дружба“ и със 7 хиляди лева. Фестивалът е част от културният календар на общината.", "date": "2018.03.24", "title": "Хасково: Над 1100 танцьори събира Петият фестивал „ Хайдушка софра“"}
{"url": "http://www.focus-news.net/news/2018/03/24/2503488/burgas-chetvarta-oblastna-olimpiada-po-informatika-i-informatsionni-tehnologii-shte-se-provede-v-burgaskiya-svoboden-universitet.html", "text": "„Успехът идва с правилния избор. Инвестирай в бъдещето ти!“ е мотото на четвъртата Областна олимпиада по информатика и информационни технологии. Това съобщиха от Община Бургас. Тя ще се проведе от 09.00 часа в Бургаския свободен университет. Форумът е иницииран от Фондация „Шанс за децата на България“ и се осъществява със съдействието на Центъра за млади таланти и Центъра за технически науки на БСУ. Олимпиадата има за цел да стимулира интереса към високите технологии и тяхното значение за съвременното образование. В три възрастови групи деца от различни средни и основни училища от Бургас и региона ще премерят сили и умения в сферата на ИТ технологиите – един от най-динамичните и перспективни сектори на икономиката. Участието в олимпиадата е безплатно, организаторите канят всички деца и младежи от Бургас и региона с интереси в сферата да се включат в събитието.", "date": "2018.03.24", "title": "Бургас: Четвърта областна олимпиада по информатика и информационни технологии ще се проведе в Бургаския свободен университет"}
{"url": "http://www.focus-news.net/news/2018/03/24/2503471/afp-frenskiyat-politsay-uchastval-v-razreshavaneto-na-zalozhnicheskata-situatsiya-v-treb-e-pochinal.html", "text": "Френският полицай, разменил се за заложниците, задържани от нападателя в супермаркета в град Треб, е починал от раните си, предава  AFP.\r\n„Младши лейтенант Арно Белтрам е починал. Загинал е за страната си. Франция няма да забрави никога за неговия героизъм“, съобщи вътрешният министър Жерар Колом. Виктор Турмаков", "date": "2018.03.24", "title": "AFP: Френският полицай, участвал в разрешаването на заложническата ситуация в Треб,  е починал"}
{"url": "http://www.focus-news.net/news/2018/03/24/2503490/blagoevgrad-obshtinata-za-poreden-pat-se-vklyuchva-v-chasat-na-zemyata-2018.html", "text": "Общината за поредна година ще се включи в инициативата на „Часът на Земята”. Това съобщиха от пресцентъра на Община Благоевград. Сградата на Общината, както и сградите на всички институции ще загасят осветлението от 20.30 часа в знак на подкрепа на най-мащабната инициатива на природозащитната организация WWF. \r\nБлагоевград ще бъде част от света, който всяка година в рамките на един час символично загасява осветлението на ключови сгради, а хората в своите домове. По време на „Часът на Земята” милиони хора отправят призив за по-устойчиво бъдеще. Това е най-мащабната акция в света и започва през 2007 г. Инициативата се трансформира в глобално общество, убедено в устойчивото бъдеще на планетата. „Часът на Земята” дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени.\r\nОбщина Благоевград призовава всеки, който има отношение към бъдещето на Земята, да се включи в инициативата днес, като от 20.30 часа загаси осветлението в своя дом за един час.", "date": "2018.03.24", "title": "Благоевград: Общината за пореден път се включва в „Часът на Земята 2018”"}
{"url": "http://www.focus-news.net/news/2018/03/24/2503480/yohanes-han-borbata-sreshtu-organiziranata-prestapnost-e-nay-barziyat-nachin-za-liberaliziraneto-na-vizoviya-rezhim-za-kosovo.html", "text": "Европейският комисар по разширяването и политиката на добросъседство Йоханес Хан заяви след срещата си с президента на Косово Хашим Тачи, че борбата срещу организираната престъпност е най-добрият и бърз начин за либерализацията на визовия режим на страната му, пише косовският  Gazeta Express.\r\nТачи заяви след като парламентът на страната е ратифицирал споразумението за гранична демаркация с Черна Гора „Косово е изпълнило всички изисквания за либерализация на визите“. \r\nНо Хан напомни, че Косово трябва да отбележи резултатите в борбата срещу организираната престъпност и корупция. „Президентът Тачи потвърди, че усилията в страната му срещу организираната престъпност продължават. Това е най-бързият и сигурен начин за визовата либерализация за гражданите на Косово“, заяви европейският комисар.\r\nТой допълни, че ратификацията на граничното споразумение е важно постижение.  Виктор Турмаков", "date": "2018.03.24", "title": "Йоханес Хан: Борбата срещу организираната престъпност е най-бързият начин за либерализирането на визовия режим за Косово"}
{"url": "http://www.focus-news.net/news/2018/03/24/2503493/dobrich-obshtinata-se-prisaedinyava-kam-globalnata-initsiativa-chasat-na-zemyata.html", "text": "Община Добрич ще изрази своята съпричастност към световната инициатива „Часът на земята“ като загаси за един час фасадното осветление на Дом.-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони. Това ще се случи  от 20.30 до 21.30 часа, съобщиха от пресцентъра на Община град Добрич. Добрич се включва към десетото издание на инициативата за шести път. Тази година тя е под мотото „Свържи се с природата“ и фокусът е опазване на биоразнообразието. „Часът на Земята\" се провежда за първи път през 2007 г. в Австралия. Тогава в рамките на един час, хората изразяват своята воля за справяне с климатичните промени, като загасят осветлението в домовете си. В рамките на шестдесет минути притъмняват и фасадите на знакови сгради и кулутрни паметници. За няколко години \"Часът на Земята\" става най–популярната международна природозащитна инициатива с участници от над 170 държави и над 7000 града, правителства и бизнеси – обединени в общи действия за справяне с климатичните промени и опазване на природните ресурси на планетата. В България кампанията се провежда от 2009 г. като всяка изминала година нейните привърженици стават все повече. През 2017 г. в инициативата са взели участие 110 града, институции, бизнеси и медии.\r\nОбщина Добрич призовава гражданите да подкрепят инициативата на световната природозащитна организация WWF за справяне с климатичните промени и за опазване на природните ресурси, като угасят осветлението в домовете си между 20.30-21.30 часа.", "date": "2018.03.24", "title": "Добрич: Общината се присъединява към глобалната инициатива „Часът на земята“"}
{"url": "http://www.focus-news.net/news/2018/03/24/2503494/blagoevgrad-nevrokopskiyat-mitropolit-serafim-shte-oglavi-arhiereyska-sveta-liturgiya-za-hramoviya-praznik-na-tsarkvata-sv-blagoveshtenie-v-grad-razlog.html", "text": "На 25 март 2018 г.(неделя) –Благовещение, архиерейска света литургия за храмовия празник на църквата „Св. Благовещение“, град Разлог,ще оглави Негово Високопреосвещенство Неврокопският митрополит Серафим, предаде репортер на Агенция \"Фокус\". Началото на  светата литургия е от 9.00 ч. \r\nНикола ПЕТКОВ", "date": "2018.03.24", "title": "Благоевград: Неврокопският митрополит Серафим ще оглави архиерейска света Литургия за храмовия празник на църквата \"Св. Благовещение\" в град Разлог"}
{"url": "http://www.focus-news.net/news/2018/03/24/2503492/denyat-24-mart-v-svetovnata-istoriya.html", "text": "През 1721 година композиторът и органист Йохан Себастиан Бах завършва своите шест “Бранденбургски концерта”. На днешния ден през 1801 година на руския престол се възкачва император Александър І. През 1882 година в Берлин германският бактериолог д-р Робърт Кох обявява, че е открил причинителя на туберкулозата. През 1896 година в Атина се откриват първите съвременни Олимпийски игри. На тази дата през 1900 година започва строителството на Нюйоркското метро. На този ден през 1976 година Мария Ева Дуарте де Перон е свалена от поста президент на Аржентина чрез държавен преврат, организиран от генерал Хорхе Видела.   През 1989 година край Аляска става една от най-големите екологични катастрофи. В резултат на авария от супертанкера “Ексон Валдес” в морето се изливат повече от 240 000 барела суров петрол. На 24 март през 1999 година самолети на НАТО атакуват позиции на сръбските войски в Косово. На тази дата и роден Дарио Фо - италиански драматург, режисьор, актьор и сценограф. На 24 март умират: Елизабет I Тюдор - английска кралица, Жак Кало - френски живописец и гравьор, Жул Верн - френски писател, убит е руският император Павел І. Световен ден за борба с туберкулозата обявен през 1996 г. от СЗО при ООН.\r\n \r\n2015 г.\r\nНационалното събрание на Армения единодушно гласува проект заявление осъждащо геноцида над гърците и асирийците в Османската империя в периода 1915 - 1923 г.\r\n2015 г.\r\nНай-големият кратер на Земята направен от астероид е открит в Уорбъртън, Австралия.\r\n2014 г.\r\nКитайски гражданин е осъден на 18 месеца затвор заради опита му през май 2013 г. да получи разрешение за провеждане на митинг в памет на събитията на площад Тиенанмън през 1989 г.\r\n2013 г.\r\nЗа министър-председател на Пакистан е избран бившият съдия от Върховния съд Мир Хазар Хан Хосо.\r\n2012 г.\r\nГрад Ернабела, Австралия е разтърсен от земен трус с магнитуд 6,1. Епицентърът е близо до център за местни занаяти, обитаван от около 500 аборигени. По разкази на очевидци „къщите и прозорците треперили близо 30 секунди“.\r\n2012 г.\r\nВ Абхазия се провежда втори тур на парламентарните избори.\r\n2011 г.\r\nВ Мианмар е регистрирано земетресение с магнитуд 6.8 по скалата на Рихтер. Загиват 50 човека.\r\n1999 г.\r\nСамолети на НАТО атакуват позиции на сръбските войски в Косово. Бомбардировките са част от операцията обявена в името на защита на интересите на албанското население в района. На следващия ден Народното събрание на България приема декларация относно изострянето на кризата в Косово. С нея се посочва, че страната ни няма да участва пряко или косвено във военни действия в СР Югославия. Заедно с това се изразява солидарност с евроатлантическата общност. Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисията на ООН там. Армията за освобождение на Косово, демилитаризирана през септември 1999 г., се трансформира в Орган за защита на Косово с цивилни служители. През февруари 2000 г., институциите на “Република Косово” са разпуснати. Мисията на ООН изгражда автономни институции - президент, парламент и правителство.\r\n1993 г.\r\nПрезидентът на ЮАР Фредерик де Клерк заявява, че страната му е създала шест атомни бомби, които, обаче, е унищожила след 1989 г.\r\n1992 г.\r\nВ Хелзинки страните членки на НАТО и бившия Варшавски договор подписват договор за установяване на режима “Открито небе”, с който се отваря въздушното пространство от Ванкувър до Владивосток. Договорът влиза в сила на 1 януари 2002 г.\r\n1989 г.\r\nКрай Аляска става една от най-големите екологични катастрофи. В резултат на авария от супертанкера “Ексон Валдес” в морето се изливат повече от 240 000 барела суров петрол. Образувалото се петно е с размер над 1500 кв. км. То унищожава изцяло флората и фауната в района.\r\n1988 г.\r\nВ Шотландия е направен най-дългият пясъчен замък - 8 км и 325 м.\r\n1976 г.\r\nИзабел Мартинес де Перон (Мария Естела Мартинес де Перон) е свалена от поста президент на Аржентина чрез държавен преврат, организиран от генерал Хорхе Видела. Изабел де Перон наследява президентския пост след смъртта на съпруга си Хуан Перон през 1974 г. Икономическите кризи, задълбочени от действията на леви партизани („монтенерос\"), довеждат до свалянето й от власт през март 1976 г. с безкръвен военен преврат - седмият за двадесет и една години. В продължение на пет години - от 1976 г. до 1981 г. - хунтата е оглавявана от генерал Хорхе Видела, а постоянните нарушения на човешките права в Аржентина карат администрацията на американския президент Картър да наложи вето на всякаква помощ за републиката. През май 1981 г. Видела е наследен от генерал Виола, под чието ръководство инфлацията се покачва до 131% за осем месеца.\r\n1949 г.\r\nЗа първи път на церемониите по връчване на наградите “Оскар” за най-добър филм е избран чуждестранен - английската екранизация на “Хамлет”.\r\n1923 г. \r\nГърция е провъзгласена за република.\r\n1900 г.\r\nЗапочва строителството на Ню -Йоркското метро.\r\n1896 г.\r\nВ Атина се откриват Първите Олимпийски игри.\r\n1882 г.\r\nВ Берлин немският бактериолог д-р Робърт Кох обявява, че открива причинителя на туберкулозата - туберкулозния бацил. Откритието на Кох е изключително важно за диагностициране и лекуване на болестта. През 1982 г., един век по-късно, Международният съюз за борба с туберкулозата и белодробните болести предлага 24 март да бъде провъзгласен за официален ден за борба с туберкулозата. През 1996 г. в инициативата се включват Световната здравна организация и други влиятелни институции.\r\n1860 г.\r\nНица и Савоя са присъединени към Франция.\r\n1801 г.\r\nНа руския престол се възкачва император Александър І. Той е най-големият син на Павел I и е наричан от поданиците си Благочестивия. Заема престола след дворцов преврат, при който е убит баща му. През 1793 г. се жени за дъщерята на баденския маркграф Луиза Мария Августа, приела християнското име Елизавета Алексеевна (1779-1826 г.). Има 2 дъщери, които умират ненавършили 10-годишна възраст. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическото развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейските държави (1813-1814 г.) и влиза в Париж начело на съюзните армии (31 март 1814 г.). Александър I е един от ръководителите на Виенския конгрес (1815 г.) и определя политическия ред в Европа след Наполеоновите войни. На 1 декември 1825 г. умира в Таганрог.\r\n1753 г.\r\nВ Русия е отменено смъртното наказание.\r\n1721 г.\r\nНемският композитор и органист Йохан Себастиан Бах завършва своите шест “Бранденбургски концерта”. От 1703 г. до 1723 г. Бах работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Бах е автор на около 300 религиозни и 20 светски кантати, пасиони, прелюдии, токати и фуги за орган и за пиано, сюити, концерти за цигулка и др. (\"Коледна оратория\", \"Меса в си-минор\", \"6 Бранденбургски концерта\" и др.; около 30 творби, написани по поръчка на светски лица) на теоретичния труд \"Изкуството на фугата\" (1748-1750 г.). Синовете на Бах също са композитори. От 1950 г. в Лайпциг на всеки 4 години се провежда международен конкурс на името на Бах.\r\n1663 г.\r\nАнглийският крал Карл ІІ награждава осем свои придворни с обширни територии в Америка, получили названието Каролина.На тази дата са родени:\r\n1926 г.\r\nРоден е Дарио Фо - италиански драматург, режисьор, актьор и сценограф. От края на 50-те години на ХХ в. той работи в театъра. През 1968 г. основава театъра “Нова сцена”. През 1970 г. основава и “Комуна”, с чиято трупа изнася спектакли пред работническа аудитория. По-известни пиеси на Дарио Фо са: “Архангелите не играят флипер” (1959 г.), “Мистерия буфа” (1969 г.), “Седмо: кради по-малко”, “Смъртта на един анархист” (1971 г.) и др. През 1997 г. Фо получава Нобелова награда за литература.\r\n1917 г.\r\nРоден е Джон Каудъри Кендрю - английски биохимик. Установява пространствения строеж на молекулите на миоглобина посредством метода на рентгеноструктурния анализ. През 1962 г. получава Нобелова награда за химия (съвместно с Ф. М. Перуц).\r\n1891 г.\r\nРоден е Сергей Иванович Вавилов - руски учен - физик и общественик, академик (1932 г.). Председател на АН на СССР (1945-1951 г.). По-малък брат на Н. И. Вавилов. Основните му научни изследвания са проблемите на физическата оптика, особено по изучаване природата на луминисценцията. Извежда закон, обобщаващ и поправящ известния закон на Стокс. Под негово ръководство П. А. Черенков открива светенето на чисти течности под действието на радиоактивно излъчване (т. нар. излъчване на Черенков - Вавилов). Умира на 25 януари 1951 г.\r\n1873 г.\r\nРоден е Едуард Клапаред - швейцарски психолог. През 1912 г. става един от основателите на педагогическия институт “Русо” в Женева. Институтът е международен център за изследвания по детска психология. През 1920 г. Клапаред основава Международното общество за психотехника.\r\n1844 г.\r\nРоден е Камий Льомоние - белгийски писател, представител на натурализма, изкуствовед (пише на френски език). Завършва Брюкселския университет. Той е един от основателите на групата \"Млада Белгия\". Автор е на романи и сборник с разкази, между които: \"Мъртвецът\" (1882 г.), \"Краят на буржоата\" (1892 г.), \"Улюлю\" (1906 г.) и др. Неговите \"Мемоари\" излизат през 1945 г.\r\n1820 г.\r\nРоден е Александър Едмон Бекерел - френски физик, член на Парижката АН (1863 г.). За първи път научно класифицира явлението фосфоресценция. Изследванията на Александър Бекерел са важен принос в развитието на учението за луминесценцията. Пише трудове върху атмосферното електричество, инфрачервения спектър, фотографията и др. Умира на 11 май 1891 г. в Париж.\r\n1808 г.\r\nРодена е Мария Фелисита Малибран - френска певица (колоратурен мецосопран) от испански произход. Тя е дъщеря и ученичка на прославения тенор Мануел Гарсия, сестра на П. Виардо-Гарсия. Дебютира през 1825 г. в Лондон. Примадона на Лондонската опера, пее в Ню Йорк, Париж, Италия, Белгия и др. Авторка на ноктюрни, романси и други музикални произведения.\r\n1782 г.\r\nРоден е Орест Адамович Кипренски - руски художник. Той е представител на романтизма. Учи във Възпитателното училище при Петербургската художествена академия при Г. И. Угрюмов и Г. Ф. Дуйен. През 1805 г. Кипренски получава златен медал за картината “Дмитрий Донски на Куликовското поле”, която в момента се съхранява в Руския музей, Санкт Петербург. Сред ранните му творби се открояват портретите на А. К. Швалбе (1804 г., Руският музей) и “Автопортрет” (ок. 1808-1809 г., Третяковска галерия, Москва). В годините 1809-1811 г. Кипренски живее в Москва и Твер. От 1812 г. живее в Петербург, където създава редица портрети на участници във военни събития и хора, близки на художника. От този период са портрет на Е. И. Чаплица, 1813 г., портрет на Н. В. Кочубей, 1813 г., музей “А. С. Пушкин” и др. След потушаването на Декабристкото въстание през 1825 г., Кипренски се обръща към живописен маниер, близък до късния класицизъм. През 1827 г. създава портрет на А. С. Пушкин, който в момента е в Третяковска галерия.На тази дата умират:\r\n2016 г.\r\nУмира Йохан Кройф - легенда на холандския футбол и смятан за един от най-добрите играчи във футболната история.\r\n1948 г.\r\nУмира Николай Александрович Бердяев - руски религиозен философ. Учи в Киевския кадетски корпус (1884-1894 г.), след което завършва естествени науки и право в Киевския университет. От 1894 г. Бердяев участва в марксически кръжок и през 1898 г. заради участието си там е изключен от университета. В периода 1901-1902 г. заедно със С. Н. Булгаков, П. Б. Струве и С. Л. Франк става водеща фигура на движението от марксизъм към идеализъм. С това е поставено началото на религиозно-философското възраждане на Русия. През 1902 г. Бердяев издава сборника \"Проблеми на идеализма\". От 1904 г. живее в Санкт Петербург и редактира списание \"Нов път\" и \"Въпроси на живота\". Той е близък до обществото на Д. С. Мережковски, З. Н. Гипиус, В. В. Розанов, където възниква течението \"ново религиозно състояние\". Статиите от този период Бердяев събира в книгата \"Sub specie aeternitatis: Философски, социални и литературни опити 1900-1906 г.\", и \"Новото религиозно съзнание и обществеността\" излезли през 1907 г. От 1908 г. живее в Москва, където е сред колектива на издателство \"Път\". Член е на Религиозно-философско общество в памет на Вл. Соловьов, участва и в сборника \"Вехи\" (1909 г.). Оригиналната философска концепция на Бердяев се оформя през 1911-1912 г., когато след пътуване до Италия и размисли върху Ренесанса изконната за него тема за свободата е допълнена с тази за творчеството и неговата неизбежна трагедия. Тези идеи са изложени в \"Смисълът на творчеството\", публикувано през 1916 г. Той пише \"Философия на неравенството\", където отрича демокрацията и социализма като \"принудителна добродетел и принудително братство\". В дома си Бердяев ежеседмично прави философски събрания. В края на 1918 г. организира Свободна академия за духовна култура, чете публични лекции и е лидер на неболшевишката общественост. Участва в сборника \"От дълбините\" (1918 г.). Двукратно е арестуван, а през есента на 1922 г. е изгонен от страната в Германия заедно с група руски учени и интелектуалци. В Берлин Бердяев организира Религиозно-философска академия, участва в създаването на Руския научен институт и съдейства за основаването на Руско студентско християнско движение (РСХД). През този период той издава книгата \"Светогледът на Достоевски\". През 1924 г. се установява във Франция, в Кламар около Париж. За периода 1925-1940 г. Бердяев е редактор на основаното от него сп. \"Път\" - философски орган на руската емиграция. Първата книга, която му носи европейска известност е \"Новото Средновековие\" (1924 г.). Той не прекъсва и обществената си дейност. Запознава се с много западни интелектуалци като М. Шелер, Кайзерлинг, Ж. Маритен, Марсел, Л. Лавел и организира редовни срещи между католици и православни, като дискутира с католическите философи. Бердяев публикува книгите \"Философия на свободния дух\" (1-2, 1927-1928 г.) \"Източници и смисъл на руския комунизъм\" (1937 г.), \"Руска. идея\" (1946 г.). В годините на Втората световна война контактува с представители на съветските власт, но е разочарован от репресиите и идеологическите кампании в СССР и се оттегля. Николай Бердяев е автор на около 40 книги и е почетен доктор по богословие на Кеймбриджкия университет. Събраните му съчинения са издадени в Париж в 4 т. (1983-1990 г.).\r\n1916 г.\r\nУмира Енрике Гранадос-и-Кампания - испански композитор, пианист и педагог. Той е известен като интерпретатор на Е. Григ и Фр. Шопен, свири съвместно с И. Албенис, Е. Изаи, К. Сен-Санс, Ж. Тибо и др. Гранадос-и-Кампания учи в Барселона при Ф. Хурнет и Х. Пухол (пиано) и Ф. Педрел (композиция), след което се усъвършенства в Париж при Ш. В. Берио (пиано) и Ж. Масне (композиция). Като композитор Гранадос-и-Кампания дебютира с цикъла за пиано \"Испански танци\" (1892-1900 г.). Произведенията му за пиано са изградени върху испански сюжети и мелодии - \"Гоески\" (2 цикъла по картини на Фр. Гоя), върху чиято основа по-късно създава едноименна опера. Гранадос-и-Кампания е един от представителите на \"испанското музикално Възраждане\". Автор е на 6 опери, на симфонични поеми, сюити, пиеси за пиано, хорови композиции, песни и др. Умира при корабокрушение в протока Ла Манш.\r\n1905 г.\r\nУмира Жул Верн - френски писател. Той е един от създателите на научнофантастичния роман. Роден е на 8 февруари 1828 г. в Нант. Литературната си дейност започва като автор на незначителни пиеси (1849 г.). В края на 1862 г. излиза първият му роман \"Пет седмици с балон\". След това Верн публикува повече от 65 научнофантастични, приключенски, географски и социално-сатирични романи, много повести и разкази. По-известни негови произведения са: \"Пътешествие към центъра на Земята\" (1864 г.), \"Около луната\" (1869 г.), \"Децата на капитан Грант\" (1860-1868 г.), \"20 000 левги под водата\" (1869-1870 г/), \"Около света за 80 дни\" (1872 г.), \"Михаил Строгов\" (1874 г.), \"Петнадесетгодишният капитан\" (1878 г.), \"Тайнственият остров\" (1875 г.), \"От земята до луната\" (1865 г.) и много др. Жул Верн е автор и на трудове по география и история на географските открития.\r\n1801 г.\r\nУбит е руският император Павел I. Той е син на Петър III и Екатерина II. В началото на управлението си изменя екатерининските порядки, но във вътрешната политика продължава политиката на Екатерина II. Изплашен от Великата френска революция и селското недоволство в Русия, провежда крайно реакционна политика. Въведена е строга цензура, забранен е вносът на чуждестранни книги. Отстоява интересите на едрите помешчици. Централизира всички звена на държавния апарат. Реформира армията по пруски образец. Участва в коалиционната война против Франция. Неуравновесеният характер на Павел I предизвиква недоволство сред придворните му, което се засилва с измененията във външната му политика и най-вече с преустановяването на търговските връзки с Англия. Срещу него е образуван заговор и в нощта на 24 март 1801 г. заговорниците влизат в покоите му с цел да го накарат да се отрече от престола. Същата нощ е убит. Наследява го синът му Александър I.\r\n1773 г.\r\nУмира Филип Дормър Стенхоп Честърфийлд - английски писател, политик и държавник. През 1714-1715 г. учи в Кеймбриджкия университет. От 1715 г. е член на Камарата на общините, а от 1726 г. на Камарата на лордовете. Честърфийлд оглавява опозицията на кабинета на Р. Уолпол. В историята на английската литература влиза като автор на “Писма до сина”. Произведението е публикувано през 1774 г. и нееднократно е издаван с допълнения. “Писма до сина” съдържа обширни наставления и препоръки в духа на педагогическите идеи на Дж. Лок. Честърфийлд е автор на “Максими” публикувано през 1777 г. и “Характери” публикувано през 1777 г.\r\n1635 г.\r\nУмира Жак Кало - френски живописец и гравьор. От 1608 г. той учи в Рим, а от 1611 г. работи във Флоренция, където се налага като майстор на офорта. През 1622 г. се завръща във Франция. В своите офорти - големи панорамни композиции (“Обсадата на Бреда”, 1627 г.) и сюити от малки гравюри (“Капричи”, 1617 г., 1623 г.), Кало пресъздава реалната действителност, разнообразието от човешки типове (серията “Просяци”, 1622 г.), изобразява събития от съвременността (2 серии “Нещастията на войната”, 1632-1633 г.). Обръща се и към религиозни сюжети (“Мъченичеството на св. Себастиян”, 1632-1633 г.), (серията “Бали”, 1622 г.) теми, и към пейзажа.\r\n1603 г.\r\nУмира Елизабет I Тюдор - английска кралица от 1558 г. Тя е последната от династията на Тюдорите, дъщеря е на Хенри VIII и на Ана Болейн. Елизабет е представителка на английския абсолютизъм. Кралицата значително засилва централизираната администрация, въвежда ред във финансовото ведомство и окончателно утвърждава протестантството в умерена англиканска форма. Църквата е напълно подчинена на държавата. По нейно време значително се увеличава флота. Елизабет I издава нови жестоки закони срещу просяците и скитниците. Това помага на започналия процес на първоначално натрупване на капитала. Във външната политика се засилват търговията и колониалната експанзия. Води успешна война с Испания за морско господство. Елизабет I заповядва да бъде екзекутирана шотландската кралица Мария Стюард. Към края на управлението й започва борба за защита на \"парламентарните привилегии\" против \"прерогативите на короната\". По времето на Елизабет I Тюдор Англия постига огромен културен разцвет. Създадени са шедьоври в литературата, изкуството и архитектурата.\r\n809 г.\r\nУмира Харун ар-Рашид - халиф (от 786 г.) от династията Абасиди. Идва на власт и управлява с помощта на везири от династията Бармакиди (представители на иранската аристокрация). След отстраняването им през 803 г. управлява сам. По време на неговото управление в халифата се развиват селското стопанство, занаятите, търговията и културата (предимно литературата). Продължава борбата с Византия, започната от неговите предшественици. Умира по време на военен поход в Средна Азия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.24", "title": "Денят 24 март в световната история"}
{"url": "http://www.focus-news.net/news/2018/03/24/2503497/sofiya-organiziranoto-za-dnes-motoshestvie-shte-se-provede-na-31-mart-2018-g.html", "text": "Във връзка с лошите атмосферни условия се отменя организираното от клуб GENTLEMEN MC мотошествие днес. Това съобщиха от пресцентъра на Столична община. Мотошествието ще се проведе на 31 март 2018 г. по маршрут от пл. „Св. Александър Невски“ по ул. „Оборище“, бул. „Васил Левски“, бул. „Цар Освободител“, бул. „Цариградско шосе“, бул. „Пейо К. Яворов“, бул. „Никола Вапцаров“, бул. „Черни връх“ и бул. \"България“ до Околовръстен път между пътен възел „Бояна“ и Национален исторически музей.", "date": "2018.03.24", "title": "София: Организираното за днес мотошествие ще се проведе на 31 март 2018 г."}
{"url": "http://www.focus-news.net/news/2018/03/24/2503496/burgas-vazstanoveno-e-dvizhenieto-prez-prohod-obzorski-za-motorni-prevozni-sredstva-do-12-t.html", "text": "Възстановено е движението през проход Обзорски за моторни превозни средства до 12 тона. Това съобщиха от пресцентъра на Агенция \"Пътна инфраструктура\" (АПИ).  Остава ограничено движението на моторни превозни средства над 12 т.", "date": "2018.03.24", "title": "Бургас: Възстановено е движението през проход Обзорски за моторни превозни средства до 12 т."}
{"url": "http://www.focus-news.net/news/2018/03/24/2503499/pazardzhik-konstantiyskiyat-episkop-yakov-shte-oglavi-liturgiya-za-hramoviya-praznik-na-tsarkvata-sv-blagoveshtenie-v-selo-tsrancha.html", "text": "На 25 март 2018 г.(неделя) –Благовещение, архиерейска света литургия за храмовия празник на църквата „Св. Благовещение“, село Црънча, Пазарджишка духовна околия на Пловдивска епархия, с благословението на Негово високопреосвещенство Пловдивския митрополит Николай, ще оглави Негово преосвещенство Константийският епископ Яков - викарий на Пловдивския митрополит. Началото на  св. Литургия е от9:00 часа, предаде репортер на Агенция \"Фокус\". \r\nПо същото време ще започне архиерейска света Литургия и в  асеновградсия храм \"Св. Богородица - Благовещение\".\r\nНикола ПЕТКОВ", "date": "2018.03.24", "title": "Пазарджик: Константийският епископ Яков ще оглави литургия за храмовия празник на църквата \"Св. Благовещение\" в село Црънча"}
{"url": "http://www.focus-news.net/news/2018/03/24/2503500/varna-blagoveshtenski-kontsert-shte-se-provede-grada.html", "text": "С благословението на Варненския и Великопреславски митрополит Йоан на 25 март 2018 г., Благовещение, от 12:30 ч. в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!“, предаде репортер на Агенция \"Фокус\".В него участие ще вземат Дамски камерен църковен хор и детски хор „Ангели“ при храм „Св. Атанасий“ .В програмата са включени църковни песнопения, творби от световната класика, обработки на народни песни, детски песни, посветени на майката и жената.\r\nКонцертът се организира от църковното настоятелство при храм „Св. Атанасий“ . Входът е свободен.\r\nНикола ПЕТКОВ", "date": "2018.03.24", "title": "Варна: Благовещенски концерт ще се проведе града"}
{"url": "http://www.focus-news.net/news/2018/03/24/2503498/sliven-obshtinata-se-prisaedinyava-kam-globalnata-initsiativa-chasat-na-zemyata.html", "text": "Община Сливен се присъединява към глобалната инициатива „Часът на Земята“. Това съобщиха от пресцентъра на общината. По този повод от 20.30 до 21.30 часа 2018 г. ще бъде загасено художественото осветление на Късноантичната и средновековна крепост „Туида“ и на сградите на Община Сливен, Художествена галерия „Димитър Добрович“, Художествена гимназия „Димитър Добрович“, Съдебна палата, Административен съд- Сливен, Куклен театър – Сливен и ППМГ „Добри Чинтулов“.Организатор на „Часът на Земята“ е международната природозащитна организация WWF. За пръв път инициативата се осъществява през 2007 г. в Австралия, когато в рамките на един час са притъмнени знакови сгради и културни паметници. Така хората изразяват воля за справяне с климатичните промени и проблемите на околната среда. За няколко години „Часът на Земята“ увеличава своите привърженици, като присъединилите се държави се вече над 170, а градовете – над 7 хиляди, припомнят организаторите.У нас „Часът на Земята“ се провежда от 2009 г. През 2017 г. в инициативата се включиха 110 града, а също така и институции, бизнеса, медии. Тази година темата на кампанията е „Свържи се с природата“.", "date": "2018.03.24", "title": "Сливен: Общината се присъединява към глобалната инициатива „Часът на Земята“"}
{"url": "http://www.focus-news.net/news/2018/03/24/2503502/plovdiv-slab-dazhd-vali-v-rayona-na-parvomay-i-yoakim-gruevo-patnite-nastilki-v-oblastta-sa-mokri.html", "text": "Слаб дъжд вали в района на Първомай и Йоаким Груево. Това съобщиха за Радио „Фокус“ – Пловдив от Областното пътно управление. На места в областта прехвърча и слаб сняг. Пътните настилки са мокри, в усойните и планински райони – мокри и хлъзгави, но обработени и нормално проходими. Трафикът в областта се осъществява с нормална интензивност към този час на деня. По-засилено движение се отчита по пловдивския участък на АМ „Тракия“, също по направлението Пловдив-Асеновград-Смолян. Остава завишена опасността от образуването на свлачища и срутища по пътищата в планинските райони. Най-рискови са пътните отсечки Кричим-Девин, Югово-Лъки и Бачково-Нареченски бани. Ограничено е движението за МПС над 12 тона през прохода Троян-Кърнаре. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май.\r\nТрафикът на територията на град Пловдив също се извършва нормално и без затруднения.  По-интензивно движение на автомобили се регистрира в централната градска част. Пътните настилки в града са мокри, но нормално проходими.\r\nТони МИХАЙЛОВ", "date": "2018.03.24", "title": "Пловдив: Слаб дъжд вали в района на Първомай и Йоаким Груево, пътните настилки в областта са мокри"}
{"url": "http://www.focus-news.net/news/2018/03/24/2503503/veliko-tarnovo-obshtinata-otnovo-shte-podkrepi-svetovnata-ekologichna-initsiativa-chasat-na-zemyata.html", "text": "Община Велико Търново за поредна година ще се присъедини към глобалната инициатива Часът на Земята 2018, която ще се проведе от 20.30 до 21.30 часа. Това съобщиха от пресцентъра на Община Велико Търново. Градът е активен участник в това световно екологично събитие от самото му начало през 2007 година. Тази година темата е \"Свържи се с природата\" и фокусът е опазване на биоразнообразието. В знак на съпричастност в рамките на кампанията в община Велико Търново ще бъде изключено за един час фасадното осветление на следните институции и паметници на културата:\r\n- сградата на Община Велико Търново \r\n- ректората на ВТУ \"Св. св. Кирил и Методий\" ; \r\n- сградата на Щаб на НВУ \"Васил Левски\" \r\n-Архитектурно-музеен резерват \"Царевец\" \r\n-Архитектурно-музеен резерват \"Трапезица\".\r\nОбщина Велико Търново се обръща с апел към всички институции, организации и граждани на подкрепят събитието, като изгасят в определеното време осветлението в продължение на един час.", "date": "2018.03.24", "title": "Велико Търново: Общината отново ще подкрепи световната екологична инициатива \"Часът на Земята\""}
{"url": "http://www.focus-news.net/news/2018/03/24/2503507/gabrovo-mokri-i-zasnezheni-sa-patnite-nastilki-v-oblastta.html", "text": "Мокри и заснежени са пътните настилки на територията на област Габрово. Това съобщиха за Радио „Фокус“ – Велико Търново от Областно пътно управление-Габрово. По високите и усойни места има заледени участъци, които се обработват. Времето е облачно със слаб снеговалеж. Температурата на въздуха е минус 1°. Няма допълнително въведени ограничения на територията на областта. Прохода Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.24", "title": "Габрово: Мокри и заснежени са пътните настилки в областта"}
{"url": "http://www.focus-news.net/news/2018/03/24/2503504/veliko-tarnovo-mokri-i-zasnezheni-sa-patnite-nastilki-v-oblastta-prevalyava-slab-snyag.html", "text": "Слаб сняг вали във Велико Търново. Пътните настилки са мокри, на места заснежени и заледени,  предаде репортер на Радио „Фокус” – Велико Търново. Времето е облачно. Температурата на въздуха е минус 2 градус. Трафикът в града в почивния ден е спокоен. По-натоварено е движението в центъра  – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nМокри са пътните настилки на територията на областта. По-високите и усойни места има заснежени и заледени участъци, които се обработват. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.24", "title": "Велико Търново: Мокри и заснежени са пътните настилки в областта, превалява слаб сняг"}
{"url": "http://www.focus-news.net/news/2018/03/24/2503506/pazardzhik-zabraneno-e-preminavaneto-na-tovarni-motorni-prevozni-sredstva-ad-12-tona-po-patya-belovo-yundola-vaveden-e-obhoden-marshrut.html", "text": "Мокри са пътищата в област Пазарджик, а в планинската част на региона – заснежени, съобщи за Радио „Фокус“ – Пазарджик дежурният в Областно пътно управление – Пазарджик. Забранено е преминаването на товарни моторни превозни средства над 12 тона с ремаркета и полуремаркета по пътя Белово-Юндола. Обходният маршрут е през дефилето Варвара-Велинград.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.24", "title": "Пазарджик: Забранено е преминаването на товарни моторни превозни средства ад 12 тона по пътя Белово-Юндола, въведен е обходен маршрут"}
{"url": "http://www.focus-news.net/news/2018/03/24/2503508/montana-vidinskiyat-mitropolit-daniil-shte-oglavi-liturgiya-na-blagoveshtenie-v-montanskiya-hram-sv-sv-kiril-i-metodiy.html", "text": "На 25 март 2018 г. (неделя) –Благовещение, архиерейска света литургияв храм „Св. Св. Кирил и Методий“, град Монтана, ще оглави Негово високопреосвещенство Видинският митрополит Даниил, предаде репортер на Агенция \"Фокус\".  Началото на  светата литургия е от9:00 часа. \r\nНикола ПЕТКОВ", "date": "2018.03.24", "title": "Монтана: Видинският митрополит Даниил ще оглави литургия на Благовещение в монтанския  храм \"Св. Св. Кирил и Методий\""}
{"url": "http://www.focus-news.net/news/2018/03/24/2503505/kanal-5-makedoniya-grupa-turski-gotvachi-otbelyazaha-svetoven-rekord-izgotvyat-baklava-tezhashta-poveche-ot-polovin-ton.html", "text": "14 готвача от цяла Турция изготвиха баклава, тежаща 518 кг., която разби предишния световен рекорд в категорията повече от два пъти, предава македонския телевизионен канал  „Канал 5“.\r\nСладкарите са работили три месеца, за да приготвят печивото. Баклавата е била изпечена в специално изработена пещ. Рекордът е потвърден от представителите на Книгата на Гинес. \r\nНай-голямата баклава е с размер 2-5 на 7,5 метра и е разрязана на 11 800 парчета.  Виктор Турмаков", "date": "2018.03.24", "title": "„Канал 5“ (Македония): Група турски готвачи отбелязаха световен рекорд, изготвят баклава, тежаща повече от половин тон"}
{"url": "http://www.focus-news.net/news/2018/03/24/2503510/sofiya-na-blagoveshtenie-tiveriopolskiyat-episkop-tihon-shte-oglavi-bogosluzhenieto-za-hramoviya-praznik-na-sofiyskata-tsarkva-sv-sofiya-premadrost-bozhiya.html", "text": "На 25 март 2018 г. (неделя) –Благовещение, с благословението на Негово Светейшество Българския патриарх и Софийски митрополит Неофит богослужението за храмовия празник на  стариннияхрам „Св. София - Премъдрост Божия“ ще оглави Негово Преосвещенство Тивериополският епископ Тихон, предаде репортер на Агенция \"Фокус\". Началото на архиерейската св. Литургия е от 9.30 часа. \r\nНикола ПЕТКОВ", "date": "2018.03.24", "title": "София: На Благовещение Тивериополският епископ Тихон ще оглави богослужението за храмовия празник на софийската църква \"Св. София - Премъдрост Божия\""}
{"url": "http://www.focus-news.net/news/2018/03/24/2503513/bbc-v-amsterdam-sled-sblasatsi-s-politsiyata-sa-zadarzhani-desetki-angliyski-futbolni-fenove.html", "text": "25 английски футболни запалянковци са задържани в Амстердам след сблъсъци с полицията, предава ВВС.\r\nПолицията в Амстердам съобщи в официално заявление, че „пияни“ фенове са хвърляли бирени бутилки по силете на реда. Това се е случило преди приятелския мач между Англия и Холандия в петък вечерта. \r\nСелекционерът на Англия Гарет Саутгейт призова феновете да се държат прилично, отбелязвайки, че е важно те „да подкрепят по правилния начин и да уважават съперниците ни“. „Запалянковците представят нашата страна по начина, по който и ние я представяме. Те са огледалото на нашата страна, в което гледа Холандия“, допълни той.  Виктор Турмаков", "date": "2018.03.24", "title": "BBC: В Амстердам след сблъсъци с полицията са задържани десетки английски футболни фенове"}
{"url": "http://www.focus-news.net/news/2018/03/24/2503511/albanian-daily-news-severna-albaniya-e-blokirana-ot-snega.html", "text": "Северните части на Албания са събудени в сняг, ниски температури и бури. Заради лошото време придвижването на пътищата е затруднено и в момента се водят усилия по изчистването на пътищата, предава  Albanian Daily News.\r\nВ Кукеш „Националният път“ (свързващ Тирана с Подгорица) функционира, на място са разположени осем снегорина. Блокирани са Требище, Острен, Матранеш,  Резкан и Шупенце. Дебелината на снега варира между 40 и 60 см. Виктор Турмаков", "date": "2018.03.24", "title": "Albanian Daily News: Северна Албания е блокирана от снега"}
{"url": "http://www.focus-news.net/news/2018/03/24/2503509/burgas-vremenno-e-ogranicheno-dvizhenieto-na-tezhkotovarni-avtomobili-nad-12-t-na-primorski-prohod.html", "text": "Временно е ограничено движението на тежкотоварни автомобили над 12 т. на Приморски проход, заради валежи от сняг,  съобщи за Радио „Фокус“ - Бургас дежурният в ОПУ-Бургас. В останалата част от областта пътната обстановка е нормална при зимни условия. Натрупаната снежна покривка е 5-6 см. Няма затворени пътища. Движението се извършва с нормална интензивност.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т. поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т. поради намален габарит на пътното тяло. Срокът е 31 декември 2018 г.\r\nВ Бургас пътищата са мокри. Движението се извършва с нормална интензивност.\r\nМария РУСЕВА", "date": "2018.03.24", "title": "Бургас: Временно е ограничено движението на тежкотоварни автомобили над 12 т. на Приморски проход"}
{"url": "http://www.focus-news.net/news/2018/03/24/2503512/do-sredata-na-april-mrrb-shte-provede-seriya-ot-diskusii-za-novoto-statistichesko-rayonirane-na-strana-v-ramkite-na-rayonite-za-planirane.html", "text": "До средата на месец април Министерството на регионалното развитие и благоустройството (МРРБ) ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. Това съобщиха от пресцентъра на МРРБ. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите ще бъдат водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие. \r\nНа 27 март, от 10.00 часа, в Ритуалната зала на Общинска администрация – Габрово ще се проведе дискусията за Северен централен район, в който влизат областите Велико Търново, Габрово, Силистра, Разград, Русе. \r\nНа 29 март, от 10.30 часа, в хотел „Форум“ – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково. \r\nНа 3 април, от 10.00 часа, в Областна администрация – Стара Загора, заместник-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. \r\nНа 12 април,от 10.00 часа, в хотел „Черно море“ – Варна ще е срещата-дискусия за Североизточен район с областите Варна, Добрич, Силистра и Шумен. \r\nДискусиите в Северозападния и Югозападния район вече се проведоха. \r\nИнициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.24", "title": "До средата на април МРРБ ще проведе серия от дискусии за новото статистическо райониране на страна в рамките на районите за планиране"}
{"url": "http://www.focus-news.net/news/2018/03/24/2503514/lovech-vremenno-dvizhenieto-po-pat-i-4-yablanitsa-sevlievo-v-uchastaka-boaza-balgarski-izvor-se-osashtestvyava-v-edna-lenta-poradi-katastrofa.html", "text": "Временно движението по път I-4 Ябланица-Севлиево в участъка Боаза-Български извор се осъществява в една лента, поради пътнотранспортно произшествие. Движението в участъка се регулира от \"Пътна полиция\". Това съобщиха от Агенция \"Пътна инфраструктура\" (АПИ).", "date": "2018.03.24", "title": "Ловеч: Временно движението по път I-4 Ябланица-Севлиево в участъка Боаза-Български извор се осъществява в една лента, поради катастрофа"}
{"url": "http://www.focus-news.net/news/2018/03/24/2503495/emanyuel-makron-zaginaliyat-politsay-e-padnal-geroy-koyto-zasluzhava-vazhishtenieto-na-frenskata-natsiya.html", "text": "Френският президент Еманюел Макрон отдаде почин на съпругата на Арно Белтрам, който почина тази сутрин, заявявайки, че полицейският служител е „паднал като герой“ по време на атаката в южната част на Франция и заслужава „уважение и възхищение от цялата нация“, предава  AFP.\r\nМладши лейтенант Белтрам предложи да се размени за заложниците по време на джихадисткото нападение в супермаркета в град Треб. „Той демонстрира изключителна смелост и саможертва“, заяви Макрон в официално свое заявление.  Виктор Турмаков", "date": "2018.03.24", "title": "Еманюел Макрон: Загиналият полицай е паднал герой, който заслужава възхищението на френската нация"}
{"url": "http://www.focus-news.net/news/2018/03/24/2503516/vratsa-vrachanskiyat-mitropolit-grigoriy-shte-oglavi-liturgiya-na-blagoveshtenie-v-cherepishkiya-manastir-uspenie-bogorodichno.html", "text": "На 25 март 2018 г. (неделя) – Благовещение, архиерейска света литургия в Черепишкия манастир „Успение Богородично“,ще оглави Негово високопреосвещенство Врачанският митрополит Григорий, предаде репортер на Агенция \"Фокус\". Началото на  св. Литургия е от 9.00 часа. \r\nНикола ПЕТКОВ", "date": "2018.03.24", "title": "Враца: Врачанският митрополит Григорий ще оглави литургия на Благовещение в Черепишкия манастир  \"Успение Богородично\""}
{"url": "http://www.focus-news.net/news/2018/03/24/2503519/total-croatia-news-harvatskoto-pravitelstvo-mozhe-da-vzeme-sledvashtata-sedmitsa-reshenie-otnosno-iztrebitelite.html", "text": "Министър-председателят на Хърватия Андрей Пленкович заяви, че съветът за национална сигурност на страната ще се събере следващата седмица, за да обсъди модернизирането на бойната  авиация, предава  Total Croatia News.\r\n„Мисля, че ще имаме среща следващата седмица на Съвета за национална сигурност“, заяви Пленкович. По-рано той заяви, че закупуването на изтребители за хърватските ВВС върви по план и решението ще се вземе скоро.\r\nКонкурсът за замяната на старите хърватски МиГ-21 използвани от войната през 1991-95 година насам, бе стартиран от министерството на отбраната на 3 октомври 2017. Предложения са представени от Гърция, Израел, Швеция и САЩ.\r\nСамолетите включват различни модификации на американския Ф-16, предлаган от Гърция, Израел и САЩ, и JAS 39 „Грипен“, произведен от шведската компания „Сааб“. Гърците и израелците предлагат самолети на старо. Очаква се Хърватия да купи една ескадрила изтребители. Виктор Турмаков", "date": "2018.03.24", "title": "Total Croatia News: Хърватското правителство може да вземе следващата седмица решение относно изтребителите"}
{"url": "http://www.focus-news.net/news/2018/03/24/2503501/aleksandar-vuchich-evropeyskiyat-sayuz-ne-izpalnyava-bryukselskite-sporazumeniya.html", "text": "Президентът на Сърбия Александър  Вучич обвини Европейския съюз, че не изпълнява Брюкселските споразумения. Той заяви това след тристранната си среща с върховния представител на Европейския съюз по въпросите на външните работи и политиката на сигурност Федерика Могерини и с президента на Косово Хашим Тачи, предава Regnum.\r\n„Почти 1800 дни шестте основни точки на Брюкселското споразумение не са изпълнявани. Това не може да бъде вина единствено на албанците, защото документът е подписан и от Европейския съюз“, заяви Вучич. Той поясни, че става дума в частност за такъв въпрос, като формирането на Общност на сръбските общини в Косово. При това Вучич заяви, че по време на разговорите си с ЕС те „ясно заявиха на Прищина, че тя трябва да изпълни споразумението за Общността“.\r\nСъщо така Вучич  отговори за изказването на министър-председателя на Косово Рамуш Харадинай, който заяви, че не „е успял да прочете“ Брюкселското споразумение. Според президента на Сърбия това изказване е „оскърбление на здравия разум“. \r\nБрюкселските споразумения са документ за нормализацията на отношенията между Белград и Прищина. Той се състои от 15 точки, най-вече посветени на организацията и пълномощията на сръбските общини в Северно Косово.  Виктор Турмаков", "date": "2018.03.24", "title": "Александър Вучич: Европейският съюз не изпълнява Брюкселските споразумения"}
{"url": "http://www.focus-news.net/news/2018/03/24/2503491/24-vesti-makedoniya-spored-makedonskiya-ministar-na-vanshnite-raboti-sreshtata-mu-s-negoviya-gratski-kolega-e-vtorata-realna-za-desetiletiyata-spor.html", "text": "Достойно решение за името, което ще отговаря и на двете страни – това е заключението на съвместната среща на външните министри на Гърция и Македония Никос Кодзиас и Никола Димитров след срещата им в Скопие. Гръцкият дипломат на няколко пъти нарече Македония „северна приятелска страна“ и поясни, че е наясно, че нито една от двете страни няма да получи напълно това, което очаква от преговорите, предава скопският телевизионен канал  „24 Вести“ .\r\n\"Щастлив съм да се върна в северната приятелска страна. Казахме, че когато името на летището се промени, ще посетим красивия град“ , заяви Никос Кодзиас. Същевременно той настоя за премини в конституцията на Македония при спора за името, защото според него съдебната практика показва, че има повече гаранции в такъв случай, отколкото в случай на международно споразумение. \r\nНа свой ред Димитров подчерта, че име, дадено единствено с македонска транскрипция, не е подходящо и не е приемливо за страната. Като аргумент той посочи, че сегашното наименование Бивша югославска република Македония съдържа в себе си „Република Македония“ и това е преведено на шестте официални езика на ООН.\r\nСъщевременно по срещата заяви, че тя е втората съществена от преговорите, които се водят между Македония и Гърция. Виктор Турмаков", "date": "2018.03.24", "title": "„24 Вести“ (Македония): Според македонския министър на външните работи срещата му с неговия гръцки колега „е втората реална“ за десетилетията спор"}
{"url": "http://www.focus-news.net/news/2018/03/24/2503515/burgas-vazstanoveno-e-dvizhenieto-za-vsichki-mps-prez-prohod-obzorski.html", "text": "Възстановено е движението за всички МПС през проход Обзорски. Това съобщиха от пресцентъра на Агенция \"Пътна инфраструктура\".", "date": "2018.03.24", "title": "Бургас: Възстановено е движението за всички МПС през проход Обзорски"}
{"url": "http://www.focus-news.net/news/2018/03/24/2503524/pss-dobri-sa-usloviyata-za-turizam-v-planinite.html", "text": "Това съобщиха за Агенция „Фокус“ от Планинска спасителна служба (ПСС) при БЧК.  Снежната покривка е до 90см., има слаб вятър. По най-високите части, където температурите достигат до минус 8 градуса има преминаваща мъгла. Температурите в курортите са около минус 2-3 градуса. Няма спрени съоръжения. Не са регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.24", "title": "ПСС: Добри са условията за туризъм в планините"}
{"url": "http://www.focus-news.net/news/2018/03/24/2503522/nimh-nay-niskata-temperatura-tazi-sutrin-e-otchetena-v-razgrad-minus-5-gradusa.html", "text": "Най-ниската температура тази сутрин е отчетена в Разград - минус 5 градуса. Това съобщиха за Агенция \"Фокус\" от Националния институт по метеорология и хидрология (НИМХ) към Българската академия на науките (БАН). На повечето места в страната температурите са от минус 5 до 0 градуса. Най-голямо количество валежи за изминалото денонощие е отчетено във Враца – 8 л/кв. м. Следват - Лом, Оряхово и Ловеч със 7 л/кв. м и Плевен и Елхово - със 6 л/кв.м.", "date": "2018.03.24", "title": "НИМХ: Най-ниската температура тази сутрин е отчетена в Разград - минус 5 градуса"}
{"url": "http://www.focus-news.net/news/2018/03/24/2503523/valentin-kolev-zam-oblasten-upravitel-na-ruse-reka-rusenski-lom-preliva-v-rayona-na-selata-koshov-i-krasen-zalyata-e-zemedelska-plosht.html", "text": "Река Русенски Лом прелива в района на селата Кошов и Красен, в района на Красен има залята площ земеделска земя. Това съобщи за Агенция „Фокус“ заместник областният управител на Русе Валентин Колев. Той уточни, че няма залети къщи и дворове. „В почти в цялото си поречие реката е под кота нула, т.е. не прелива“, каза заместник областният управител. \r\nДеница КИТАНОВА", "date": "2018.03.24", "title": "Валентин Колев, зам. областен управител на Русе: Река Русенски Лом прелива в района на селата Кошов и Красен, залята е земеделска площ"}
{"url": "http://www.focus-news.net/news/2018/03/24/2503521/lovech-dve-zheni-sa-postradali-pri-katastrofata-v-rayona-na-balgarski-izvor.html", "text": "Две жени са пострадали в катастрофа между две коли в района на Български извор. Това съобщиха за Агенция „Фокус“ от ОДМВР – Ловеч. Жените са настанени без опасност за живота в болницата в Тетевен.  Инцидентът е станал около 7.00 часа. \r\nДеница КИТАНОВА", "date": "2018.03.24", "title": "Ловеч: Две жени са пострадали при катастрофата в района на Български извор"}
{"url": "http://www.focus-news.net/news/2018/03/24/2503527/ria-novosti-trima-stroiteli-na-gazoprovoda-turski-potok-sa-hospitalizirani.html", "text": "Сътрудниците на турската служба за брегова охрана са евакуирали с хеликоптер от кораба „Pioneering Spirit“ трима работници от Испания, получили наранявания по време на прокарването на газопровода „Турски поток“ в Черно море, предава РИА Новости.\r\nОтбелязва се, че съобщението за ранените работници е постъпило тази сутрин. Капитанът на тръбополагащия кораб, плаващ под малтийски фрак, е взел решение ранените да бъдат евакуирани. \r\nВъпреки лошото време хеликоптерът е успял да евакуира ранените, които са закарани в болница в Турция. За причините за нараняванията и за състоянието на пострадалите не се съобщава. Виктор Турмаков", "date": "2018.03.24", "title": "РИА Новости: Трима строители на газопровода „Турски поток“ са хоспитализирани"}
{"url": "http://www.focus-news.net/news/2018/03/24/2503526/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. По думите му пътните настилки са почистени, обработени и опесъчени. По високите и усойни места е възможно да има заснежени участъци. Проход Предела е отворен за движение на всички моторни превозни средства. Опасност от падащи камъни има в Кресненското дефиле и по второкласен път 19 Симитли – Гоце Делчев. Няма регистрирани инциденти в областта през изминалата нощ.\r\nСлаб сняг вали в областния център. Почистени и обработени със смеси срещу заледяване са централните улици и булеварди в Благоевград. Към този час на деня трафикът е спокоен. Шофьорите е необходимо да карат внимателно, тъй като пътните настилки са мокри и хлъзгави. По-натоварено е движението около детските градини и училищата, както в района на жп гарата и автогарата. Градския транспорт се движи по разписание и без отклонения от обичайния си маршрут.\r\nЛора КАЛЧЕВА", "date": "2018.03.24", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/03/24/2503528/pazardzhik-v-6-punkta-v-grada-se-razdavat-tsvetya-dekorativni-hrasti-i-darveta-sreshtu-vtorichni-surovini.html", "text": "В 6 пункта на територията на Пазарджик се раздават цветя и храсти срещу вторични суровини в рамките на кампанията  “По-чист, по-зелен и цветен Пазарджик – 2018”, съобщиха за Радио „Фокус“ – Пазарджик от Общината.  Гражданите могат да разменят вторични суровини за цветя до 14.30 часа в пунктовете на пресечката на ул. ”Цанко Церковски” и ул. ”Петър Бонев”, на кръстовището на ул. ”Стоян Василев” и ул. ”Кочо Честименски” – до входа на ЕГ ”Бертолд Брехт“, на  пресечката на ул. ”Пловдивска” с ул. “Стефан Караджа” – зад аптеката на паркинга, на ул. ”Патриарх Евтимий”, до ЦДГ „Дъга”, на ул. ”Панайот Волов”, до СОУ ”Любен Каравелов”, (Църквата “Св. Георги”) и на пресечката на ул. ”Александър Стамболийски” и ул. ”Славянска”. \r\nВсички заинтересовани ще имат възможността да предадат отпадъци от излязлезли от употреба електрическо и електронно оборудване, батерии и акумулатори, хартия, пластмаса и стъкло. Срещу предаден отпадък, всеки гражданин може да получи цветя, декоративни храсти или дървета.\r\nАлбена ЖИЛЕКОВА", "date": "2018.03.24", "title": "Пазарджик: В 6 пункта в града  се раздават цветя, декоративни храсти и дървета срещу вторични суровини"}
{"url": "http://www.focus-news.net/news/2018/03/24/2503529/reuters-ungariya-ne-barza-da-vliza-v-evrozonata.html", "text": "Унгарският министър на икономиката Михай Варга заяви, че страната му не бърза да приема еврото и че ще започне да използва единната валута, единствено когато икономиката ѝ достигне средните показатели на Еврозоната, предава  Reuters.\r\n„Като чехите и поляците, няма да влизаме в чакалнята за еврото, която е необходима за фиксиране на курсовете преди приемането на паричната единица“, заяви Варга. „Това е добра позиция и от нас ще зависи кога ще предприемем следващата крачка“, допълни той. Според него Унгария трябва да изчака и дебатите относно задълбочаването на интеграцията между страните членки в Еврозоната.\r\nЦентралната банка на Унгария също прибави, че страната няма да се приема еврото, докато икономиката ѝ не укрепне досатъчно.  Виктор Турмаков", "date": "2018.03.24", "title": "Reuters: Унгария не бърза да влиза в Еврозоната"}
{"url": "http://www.focus-news.net/news/2018/03/24/2503518/vidin-vremenno-dvizhenieto-po-pat-i-1-e-79-obhod-na-grada-e-ogranicheno-za-vsichki-mps-poradi-izteglyane-na-avariral-tir.html", "text": "Временно движението по път I-1 (E-79), обход на град Видин, е ограничено за всички МПС, поради изтегляне на аварирал ТИР. Обходният маршрут за МПС до 12 т е през града. Това съобщиха от пресцентъра на Агенция \"Пътна инфраструктура\". МПС над 12 т изчакват на място.", "date": "2018.03.24", "title": "Видин: Временно движението по път I-1 (E-79), обход на града, е ограничено за всички МПС, поради изтегляне на аварирал ТИР"}
{"url": "http://www.focus-news.net/news/2018/03/24/2503525/the-hill-donald-tramp-se-e-kolebal-da-naznachi-dzhon-boltan-za-svoy-savetnik-po-natsionalnata-sigurnost-zaradi-mustaka-mu.html", "text": "Решението на президента на САЩ Доналд Тръмп да назначи Джон Болтън за свой съветник по националната сигурност е било взето въпреки неговата неприязън към мустака на кандидата, пише   The Hill.\r\nАсистенти от Белия дом съобщават, че Тръмп е прекарал известно време критикувайки лицевото окосмяване на Болтън. Самият нов съветник в Белия дом заяви, че цени „съвета на Тръмп“, но заяви, че няма да посегне към самобръсначката. \r\nБолтън ще бъде третият поред съветник по националната сигурност на Тръмп, заемайки мястото на генерал Хърбърт Макмастър.  Виктор Турмаков", "date": "2018.03.24", "title": "The Hill: Доналд Тръмп се е колебал да назначи Джон Болтън за свой съветник по националната сигурност заради мустака му"}
{"url": "http://www.focus-news.net/news/2018/03/24/2503532/a1on-makedoniya-pratenikat-ot-evropeyskiya-parlament-ilhan-kyuchyuk-e-na-poseshtenie-v-makedoniya.html", "text": "Но посещение в Македония пристига европейския депутат Илхан Кючюк, който е от българската партия ДПС и вицепрезидент на Алианса на либералите и демократите в Европа и член на групата за приятелство между Македония и ЕС в ЕП, предава македонския телевизионен канал  „A1oN“.\r\nВ рамките на посещението се планират срещи с представители на правителството на Македония и представители на политическите партии  в страната.\r\nЗаедно с Кючюк пристига и Гашпер Копрившек, член на борда на АЛДЕ. Виктор Турмаков", "date": "2018.03.24", "title": "„A1oN“ (Македония): Пратеникът от Европейския парламент Илхан Кючюк е на посещение в Македония"}
{"url": "http://www.focus-news.net/news/2018/03/24/2503531/aktsenti-v-predavaneto-metronom-na-radio-fokus.html", "text": "Отново терор след известно затишие – серия атаки във южните френски градчета Каркасон и Треб, извършени от 26-годишен местен жител, белязаха вчерашния ден. Темата за тероризма в Европа и на Балканите ще коментираме в предаването „Метроном“ на Радио „Фокус”. Ще говорим и за срещата на съвместната група за парламентарен контрол на Европол в София, на която стана известно, че над 800 граждани от Западните Балкани са се сражавали за „Ислямска държава“, а около 5 000 са тези от Европейския съюз.\r\nКаки са ресурсите на Европа, Европол и отделните страни да се справят с този бич на съвременното общество?  Каква е ролята на специалните парламентарни комисии и необходими ли са законодателни промени? По тези въпроси и за предстоящата среща на върха ЕС-Турция във Варна на 26 март ще разговаряме с експерта по антитероризъм и национална сигурност Христо Смоленов, който ще гостува в студиото ни.\r\nРусия на Изток и опити за проникване на Балканите? Президентът на страната Владимир Путин очаквано бе преизбран и ще управлява страната за четвърти мандат до 2024 г. Как това ще се отрази и на световните дела? Ще тръгнем и по друга линия: взаимоотношенията ЕС-Русия. Германия и Франция смятат, че, освен отзоваването на посланика на ЕС, трябва да се предприемат и нови мерки срещу Русия, заради случая „Скрипал“. Как може да изглеждат тези нови мерки? Наш събеседник по темата ще бъде ген. Кирчо Киров, бивш ръководител на Националната разузнавателна служба.\r\nЩе отворим друга „тежка“ тема. Престъпленията, убийствата, извършени от психично болни. Проявяваме ли равнодушие? Профила на потенциалния извършител, пропуските на институциите, границата между пасивната агресия и крачката до тежко криминално престъпление ще коментираме с криминалния психолог проф. Калин Гайдаров – преподавател в Нов български университет, бивш директор на Института по психология към Министерството на вътрешните работи, \r\nНа прага сме на Благовещение – един от големите християнски празници. За църковния празник и за фолклорните разбирания ще разговаряме с богослова доц. Костадин Нушев и етнолога доц. Петя Банкова. \r\nВодещ на днешното издание на предаването „Метроном“ на Радио „Фокус” е Милослава Ангелова.", "date": "2018.03.24", "title": "Акценти в предаването „Метроном“ на Радио „Фокус”"}
{"url": "http://www.focus-news.net/news/2018/03/24/2503533/sofiya-184-dushi-sa-prenoshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "184 души са настанени тази нощ в кризисния център и филиала към него. Това съобщи за  Агенция Фокус  Пепи Джуренов, директор на Кризисния център за настаняване на бездомни лица в София. „Нощта премина спокойно. Особеността сега е, че откакто е паднал снегът, центърът работи 24 часа в денонощието. Снощи имаше лекар, който оказа медицинска помощ на нуждаещите се. В по – голямата си част това са хора в недобро здравословно състояние, но все пак са подвижни, могат да се обслужват сами“, обясни Джуренов.", "date": "2018.03.24", "title": "София: 184 души са пренощували в Кризисния център за настаняване на бездомни в столицата"}
{"url": "http://www.focus-news.net/news/2018/03/24/2503536/burgas-goryala-e-pomoshtna-postroyka-v-kv-rudnik-nyama-postradali.html", "text": "Масивна помощна постройка, в която е имало бали със сено, е горяла снощи в Бургас, съобщи за Радио „Фокус“-Бургас дежурният в Общината. Пожарът е възникнал в 19,42 часа вчера на ул. „Лиляна Димитрова“ 36 в кв. „Рудник“. Няма пострадали хора. Нанесени са само материални щети.\r\nДежурният в Община Бургас посочи също, че пътищата в Бургас са проходими и се обработват след снеговалежа през нощта.\r\nМария РУСЕВА", "date": "2018.03.24", "title": "Бургас: Горяла е помощна постройка в кв. „Рудник“, няма пострадали"}
{"url": "http://www.focus-news.net/news/2018/03/24/2503537/api-vazstanoveno-e-dvizhenieto-po-pat-ii-62-dupnitsa-samokov.html", "text": "Възстановено е движението по път II-62 Дупница – Самоков. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.24", "title": "АПИ: Възстановено е движението по път II-62 Дупница – Самоков"}
{"url": "http://www.focus-news.net/news/2018/03/24/2503534/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално се осъществява и преминаването на моторни превозни средства през ГКПП „Илинден“, както и на останалите пунктове на българо-гръцката граница.\r\nЛора КАЛЧЕВА", "date": "2018.03.24", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/03/24/2503538/kyustendil-patishtata-v-regiona-sa-zasnezheni-i-hlazgavi.html", "text": "Пътищата в региона са заснежени и хлъзгави. Това съобщи за Радио „Фокус” – Пирин дежурният в Областно пътно управление – Кюстендил. Всички пътища на територията на областта са почистени и проходими, няма ограничения за движението на моторни превозни средства заради влошената метеорологична обстановка. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nЛора КАЛЧЕВА", "date": "2018.03.24", "title": "Кюстендил: Пътищата в региона са заснежени и хлъзгави"}
{"url": "http://www.focus-news.net/news/2018/03/24/2503540/euobserver-es-iska-da-prieme-v-sledvashtite-13-mesetsa-parizhka-strategiya-po-klimata.html", "text": "Страните членки на ЕС обявиха в обща декларация, че „през първата четвърт на 2019 г.“ ЕК трябва да предложи „стратегия за дългосрочно намаляване на емисиите на парникови газове от страните членки в съответствие с Парижкото споразумение“, предава  EUObserver.\r\nПарижкото споразумение за климата цели да намали глобалното затопляне, намалявайки емисиите от парникови газове. ЕС вече е достигнал около 80% от поставените цели до 2050 г.  Виктор Турмаков", "date": "2018.03.24", "title": "EUObserver: ЕС иска да приеме в следващите 13 месеца „Парижка“ стратегия по климата"}
{"url": "http://www.focus-news.net/news/2018/03/24/2503530/veliko-tarnovo-nagrazhdavat-uchastnitsite-v-shestnadesetiya-natsionalen-festival-na-lyubitelskite-kamerni-i-kafe-teatri-v-svishtov.html", "text": "Ще се проведе церемония по награждаване на участниците в Шестнадесетия национален фестивал на любителските камерни и кафе-театри в Свищов. Това съобщи за Радио „Фокус“ – Велико Търново организаторът Йордан Герчев. Фестивалната програма стартира в 10.30 часа. На сцената на Първо българско народно читалище „Еленка и Кирил Д. Аврамови-1856 “ ще се представят театрални трупи от Нови пазар, Генерал Тошево,Трявна, Първомай и Костинброд. Във вчерашния ден свои постановки представиха групи от Велико Търново, Белене и Свищов. Всички представления се оценяват от жури в състава – председател Симеон Димитров – драматург и режисьор от Бургас и членове – Кирил Ангелов – актьор и режисьор от великотърновския театър и Росен Чапанов – режисьор от град Свищов. Най-голямата награда предвидена от организаторите е специалната награда на кмета на Община Свищов. Ще бъдат връчени и три награди за постановка – първо, второ и трето място, както и за изпълнители на мъжка и женска роля – първа, втора и трета награда. Награждаването и закриването на фестивала е в 14.00 часа.\r\nШестнадесетият национален фестивал на любителските камерни и кафе-театри ще се проведе под патронажа на кмета на Община Свищов и ще премине под знака на 150 години от основаването на Първия български хор и началото на хоровото изкуство в България (1868 година, Свищов), 145 години от представянето на пиесата „Добродетел и злоба” от Д. Шишманов, в която за първи път играят жени актриси и 20 години от провеждането на първия фестивал (1998 година).\r\nШестнадесетото издание на фестивала е посветено на 27 март – Международен ден на театъра.\r\nНадежда КРЪСТЕВА", "date": "2018.03.24", "title": "Велико Търново: Награждават участниците в Шестнадесетия национален фестивал на любителските камерни и кафе-театри в Свищов"}
{"url": "http://www.focus-news.net/news/2018/03/24/2503542/lovech-vremenno-dvizhenieto-po-pat-i-3-pleven-lukovit-v-rayona-na-grad-lukovit-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път I-3 Плевен - Луковит, в района на град Луковит, се осъществява в една лента, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Движението се регулира от служители на \"Пътна полиция\".", "date": "2018.03.24", "title": "Ловеч: Временно движението по път I-3 Плевен - Луковит, в района на град Луковит, се осъществява в една лента, поради аварирал тежкотоварен автомобил"}
{"url": "http://www.focus-news.net/news/2018/03/24/2503535/a1on-makedoniya-spored-makedonskata-partiya-vmro-dpmne-reshenieto-na-prezidenta-da-ne-podpisva-zakona-za-ezitsite-e-edinstvenoto-pravilno-reshenie.html", "text": "Според македонската опозиционна партия ВМРО-ДПМНЕ законът за езиците е противоконституционен, неприложим във вреда за гражданите и държавата и решението на президента Георге Иванов да не го подписва е единственото правилно решение, предава македонската медия „A1oN“.\r\nВМРО-ДПМНЕ смята, че всеки опит за неговото публикуване в Държавен вестник и влизането му в сила без подпис на президента ще  представлява престъпление и извършителят ще носи отговорност.\r\n„Законът е в противоречие с волята на гражданите, отношението на експертите, конституцията на държавата. Министър-председателят Зоран Заев  излъга гражданите на 17 май, когато подписа декларацията при президента Иванов и се ангажира, че ще гарантира конституционния ред и няма да внася закони, които ще бъдат в противоречие с Конституцията“, пише в официално заявление на ВМРО-ДПМНЕ. Виктор Турмаков", "date": "2018.03.24", "title": "„A1oN“ (Македония): Според македонската партия ВМРО-ДПМНЕ решението на президента да не подписва Закона за езиците е единственото правилно решение"}
{"url": "http://www.focus-news.net/news/2018/03/24/2503541/vidin-vazstanoveno-e-dvizhenieto-za-vsichki-mps-po-pat-i-1-e-79-okolovrasten-pat-na-grada.html", "text": "Възстановено е движението за всички МПС по път I-1 (Е-79), околовръстен път на град Видин. Това съобщиха от пресцентъра на Агенция \"Пътна инфраструктура\".", "date": "2018.03.24", "title": "Видин: Възстановено е движението за всички МПС по път I-1 (Е-79), околовръстен път на града"}
{"url": "http://www.focus-news.net/news/2018/03/24/2503544/krasimir-dimitrov-avariyno-zveno-kam-stolichna-obshtina-osnovnite-patni-arterii-v-sofiya-sa-pochisteni.html", "text": "Абсолютно навсякъде основните пътни артерии в София са почистени на вода. Това каза за Агенция \"Фокус\" директорът на Дирекция „Аварийна помощ и превенция“ към Столична община Красимир Димитров. “Обработени са пътищата към София в посока Драгалевци – Алеко и Бояна – Златните мостове. В момента има три екипа на общинска и два на нашата Дирекция „Аварийна помощ и превенция”, които са на Витоша и подпомагат дейностите по паркиране и обезпечаване на преминаването на автобусите на градския транспорт. До този момент всичко върви нормално“, каза Димитров.\r\nВиктория КРЪСТЕВА", "date": "2018.03.24", "title": "Красимир Димитров, Аварийно звено към Столична община: Основните пътни артерии в София са почистени"}
{"url": "http://www.focus-news.net/news/2018/03/24/2503545/ria-novosti-spored-ruskoto-ministerstvo-na-otbranata-siriyskata-vaorazhena-opozitsiya-se-upravlyava-ot-chuzhbina.html", "text": "Според началник-генералния щаб на Въоръжените сили на Русия ген. Валерий Герасимов всички незаконно въоръжени формирования в Сирия се въоръжават, финансират и управляват от чужбина, предава РИА Новости.\r\n„Преди Русия да се намеси на страната на сирийското правителство, страната повече от четири години фактически води необявена война за съществуването си“, заяви ген. Герасимов. „Няма ясен отговор кога тази борба от вътрешни безредици прерасна във военен конфликт. Никоя държава не обяви война на Сирия, но всички незаконни въоръжени формирования са въоръжавани, финансирани и управлявани от чужбина“, допълни генералът.  Виктор Турмаков", "date": "2018.03.24", "title": "РИА Новости: Според руското министерство на отбраната сирийската въоръжена опозиция се управлява от чужбина"}
{"url": "http://www.focus-news.net/news/2018/03/24/2503543/anadolu-agency-do-palnoto-ovladyavane-na-afrin-ostavat-edva-nyakolko-selishta.html", "text": "Началник-генералният щаб на турската армия ген. Хулузи Акар съобщи, че турските въоръжени сили ще овладеят сирийския регион Африн съвсем скоро, предава  Anadolu Agency.\r\n„Има още между три и пет села. Ще пристигнем скоро при предградието на Алепо Нубл Зара и Африн скоро ще бъде под контрол“, заяви ген. Акар. Той допълни, че „подземните убежища няма да сработят за кюрдските бойци“. \r\nТурция на 20 януари започна операция „Маслинова клонка“, за да премахне кюрдските „Сили за народна самоотбрана“, които в Анкара се смятат за терористи. Виктор Турмаков", "date": "2018.03.24", "title": "Anadolu Agency: До пълното овладяване на Африн остават едва няколко селища"}
{"url": "http://www.focus-news.net/news/2018/03/24/2503546/pazardzhik-zadarzhan-e-edin-ot-osnovnite-dilari-na-heroin-za-teritoriyata-na-oblastta.html", "text": "Криминално проявен и известен на полицията 39-годишен мъж е задържан вчера в Пазарджик за наркоразпространение, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. и посочи, че реализацията е в резултат на упорита работа на служителите от сектор „Противодействие на криминалната престъпност” при ОДМВР-Пазарджик. „Той е криминално проявен и осъждан за различни престъпления - склоняване към проституция, за причиняване на телесна повреда, подправяне на парични знаци, за притежание на наркотици. Изпълнявал е ролята на един от основните дилъри на хероин за територията на цялата област. Спецоперацията е проведена под наблюдението на прокурор от Окръжната прокуратура в Пазарджик. Мъжът е задържан първоначално за срок от 24 часа, а прокуратурата е удължила задържането с още 72 часа. Предстои да бъде внесено искане за налагане на най-тежката мярка за неотклонение – задържане под стража“, уточни Стоянов. \r\nТой допълни, че процесуалните действия по документиране на престъпната дейност на задържания продължават. От началото на годината това е девети случай за задържан за наркоразпространение на територията на областта.\r\nАлбена ЖИЛЕКОВА", "date": "2018.03.24", "title": "Пазарджик: Задържан е един от основните дилъри на хероин за територията на областта"}
{"url": "http://www.focus-news.net/news/2018/03/24/2503550/narodnite-predstaviteli-ot-gerb-plovdiv-shte-provedat-priemni-s-grazhdani-na-26-mart.html", "text": "Народните представители от  ГЕРБ-Пловдив ще проведат приемни с граждани от избирателния си район в понеделник, 26 март 2019 г., съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.03.24", "title": "Народните представители от  ГЕРБ-Пловдив ще проведат приемни с граждани на 26 март"}
{"url": "http://www.focus-news.net/news/2018/03/24/2503517/sitel-makedoniya-vanshnite-ministri-na-makedoniya-i-na-gartsiya-saglasuvaha-pozitsiite-si-predi-sreshtata-s-matyu-nimits.html", "text": "Външните министри на Македония и на Гърция Никола Димитров и Никос Кодзиас се застъпиха за компромисно и справедливо решение за името, което ще свързва интересите на двете страни, ще гледа към бъдещето, а не към миналото и ще запази достойнството на гражданите на двете държави. Те обаче подчертават, че процесът продължава, а разликите все още са на масата и се правят опити за преодоляването им, предава скопският телевизионен канал „Сител“.\r\nДвамата представиха позициите си след размяната на проектоспоразуменията за разрешаване на спора с името, а на съвместна пресконференция след срещата Димитров подчерта, че за македонската страна предложението за слято име с географско определение на македонски език, без превод не е най-добрият вариант, докато Кодзиас още веднъж повтори, че Гърция не се отказва от промяна на македонската конституция.\r\nДвамата министри не излязоха подробности от преговорите, подчертавайки, че не искат да говорят за позициите, докато траят преговорите.\r\nГръцкият министър каза, че в крайна сметка и двете страни трябва да получат един текст, който посредникът на ООН Матю Нимиц ще материализира в споразумение и ще внесе в Съвета за сигурност на ООН, като потвърждение, че проблемът е решен. Виктор Турмаков", "date": "2018.03.24", "title": "„Сител“ (Македония): Външните министри на Македония и на Гърция съгласуваха позициите си преди срещата с Матю Нимиц"}
{"url": "http://www.focus-news.net/news/2018/03/24/2503551/makfaks-makedoniya-sarbiya-i-harvatiya-si-obmenyat-spisak-s-litsa-obvineni-i-osadeni-za-voenni-prestapleniya.html", "text": "Сърбия и Хърватия се договориха да създадат две съвместни комисии, които ще работят за решаването на проблема с наказателно преследване за военни престъпления и да обменят списъци на лица, които са обвинени или осъдени на тази основа, предава македонската медия  „Макфакс“.\r\nВ първата среща, проведена в Белград, министрите на правосъдието на Сърбия и Хърватия, се съгласиха, че съдебните въпроси между двете страни са сложни и отворени, но те могат да бъдат решени, ако търпеливо се разглеждат стъпка по стъпка. Виктор Турмаков", "date": "2018.03.24", "title": "„Макфакс“ (Македония): Сърбия и Хърватия си обменят списък с лица, обвинени и осъдени за военни престъпления"}
{"url": "http://www.focus-news.net/news/2018/03/24/2503539/albena-georgieva-oblasten-upravitel-na-vidin-ostava-v-sila-bedstvenoto-polozhenie-v-obshtina-vidin.html", "text": "Остава в сила бедственото положение във Община Видин, обявено вчера от кмета и от Кризисния щаб заради снегонавявания. Това каза за Агенция „Фокус“ областният управител на Видин Албена Георгиева. „Обстановката все още е усложнена заради зимните условия, но пътищата са изчистени и опесъчени. В момента се работи на Околовръстния път на Видин за отстраняване на аварирал тир, но никъде движението не е затруднено“, каза още Георгиева и уточни, че на заседание на Общинския щаб ще бъде дадена по-подробна информация за нанесените щети.\r\nЦветилена СИМЕОНОВА", "date": "2018.03.24", "title": "Албена Георгиева, областен управител на Видин: Остава в сила бедственото положение в Община Видин"}
{"url": "http://www.focus-news.net/news/2018/03/24/2503549/lovech-vazstanoveno-e-dvizhenieto-po-pat-i-4-yablanitsa-sevlievo-v-uchastaka-boaza-balgarski-izvor.html", "text": "Възстановено е движението по път I-4 Ябланица-Севлиево в участъка Боаза-Български Извор. Това съобщиха от пресцентъра на Агенция \"Пътна инфраструктура\".", "date": "2018.03.24", "title": "Ловеч: Възстановено е движението по път I-4 Ябланица-Севлиево в участъка Боаза-Български Извор"}
{"url": "http://www.focus-news.net/news/2018/03/24/2503548/hristo-smolenov-ekspert-po-antiterorizam-i-natsionalna-sigurnost-balgariya-tryabva-da-e-balansyor-na-sreshtata-es-turtsiya-na-26-mart-vav-varna.html", "text": "България трябва да е балансьор на Срещата на върха ЕС-Турция на 26 март във Варна. Това каза за предаването „Метроном“ на Радио „Фокус“ експертът по антитероризъм и национална сигурност Христо Смоленов. Според него страната ни има задължението да уравновесява Балканите, защото от там може да пламне цяла Европа. „В навечерието на тази среща, България по отношение на този толкова заплетен проблем по отношение ЕС-Турция, има смислена роля на стратегически посредник и блюстител на стратегическо равновесие. В момента Турция не е онази страна, за която свикнаха да мислят хората от Запада. Русия и Турция са далеч в по-добри отношения. България е длъжна да работи за мир, като това е не само достойно, това е и въпрос на самосъхранение“, коментира Христо Смоленов. Той допълни, че при друга геополитическа ситуация щеше да е задължително да  се постави въпросът за обезщетенията на тракийските бежанци, включително те да бъдат удържани от това, което е обещала Европа на Турция. На срещата Турция ще иска и отваряне на нови преговорни глави, което колко е неосъществимо, толкова  влиза в лицемерния дневен ред на всяко дипломатическо говорене, добави експертът по антитероризъм и национална сигурност.", "date": "2018.03.24", "title": "Христо Смоленов, експерт по антитероризъм и национална сигурност: България трябва да е балансьор на срещата ЕС-Турция на 26 март във Варна"}
{"url": "http://www.focus-news.net/news/2018/03/24/2503547/iranski-deputat-iran-tryabva-da-se-obarne-kam-rusiya-i-kitay-sled-kato-dzhon-boltan-be-naznachen-za-savetnik-v-beliya-dom.html", "text": "Според иранския депутат, председател на комисията по външната политика и националната сигурност в парламента Алаедин Бороджерди Иран трябва да засили отношенията си с Русия и Китай, за да се справи с по-твърдата позицията САЩ, която се очаква с назначаването на Джон Болтън за съветник по националната сигурност в Белия дом, предава  Reuters.\r\n„Американците прокарват по-твърда политика към Иран и ние трябва да засилим връзките си на изток, най-вече с Китай и Русия“, смята депутатът.  Виктор Турмаков", "date": "2018.03.24", "title": "Ирански депутат: Иран трябва да се обърне към Русия и Китай, след като Джон Болтън бе назначен за съветник в Белия дом"}
{"url": "http://www.focus-news.net/news/2018/03/24/2503552/komisar-toshko-barzilov-pbzn-obstanovkata-v-stranata-e-normalna-nyamame-signali-za-bedstviya-i-izvanredni-situatsii.html", "text": "Обстановката в страната е нормална и до момента нямаме сигнали за бедствия и извънредни ситуации. Това каза за  Агенция „Фокус“  комисар Тошко Бързилов, началник на Националния оперативен център на ГД ,,Пожарна безопасност и защита на населението” (ПБЗН). \r\nВиктория КРЪСТЕВА", "date": "2018.03.24", "title": "Комисар Тошко Бързилов, ПБЗН: Обстановката в страната е нормална, нямаме сигнали за бедствия и извънредни ситуации"}
{"url": "http://www.focus-news.net/news/2018/03/24/2503553/ognyan-tsenkov-kmet-na-vidin-obstanovkata-sas-snegonavyavaniyata-i-obledyavaneto-e-ovladyana-nyama-bedstvashti-hora.html", "text": "Обстановката със снегонавяванията и обледяването е овладяна, няма бедстващи хора. Това съобщи за Агенция „Фокус“ кметът на Видин Огнян Ценков. „Вчера въведох именно този план за защита на населението във връзка със снегонавявания и обледявания, като целта, която съм много удовлетворен, че беше постигната, е да не се допускат щети и бедстване на хората. Тоест, не да изчакам да започнат да бедстват хора или пък във връзка с бездействие и ненавременна реакция да се получат щети както върху общинската собственост, така и върху инфраструктурата или върху имущество на жители. В момента обстановката е овладяна. Вчера към 7.30 часа нямахме достъп до 13 населени места поради снегонавяванията, но с мобилизацията на допълнителна техника за снегопочистване до момента е осигурен достъп, въпреки че през нощта имаше снеговалеж. В момента се разширяват участъците, които са до тези населени места, защото първоначално проходите се правят по най-бързия начин и са колкото да премине един автомобил“, каза още той и уточни, че и сега продължава снегопочистването в населените места. \r\n„Имаше повреда в електрозахранването на една от помпените станции в село Сланотрън, която подава питейна вода до Община Видин. Това също беше сериозен проблем, защото повече от 24 часа не беше отстранена повредата. Но снощи на заседанието на Общинския щаб в 12.00 часа служителите на ВиК и на ЧЕЗ ми докладваха, че е отстранена аварията“, обясни Ценков и уточни, че днес в 14.00 часа ще се проведе заседание на Общинския кризисен щаб, на което ще се анализира ситуацията и след това ще се вземе решение за продължаването или за отмяна на бедственото положение.\r\nЦветилена СИМЕОНОВА", "date": "2018.03.24", "title": "Огнян Ценков, кмет на Видин: Обстановката със снегонавяванията и обледяването е овладяна, няма бедстващи хора"}
{"url": "http://www.focus-news.net/news/2018/03/24/2503557/hristo-smolenov-ekspert-po-antiterorizam-i-natsionalna-sigurnost-politikata-na-evropa-tryabva-da-bade-proaktivna-za-da-se-spravi-s-terorizma.html", "text": "Политиката на Европа трябва да бъде проактивна, за да се справи с тероризма. Това каза за предаването „Метроном“ на Радио „Фокус“ експертът по антитероризъм и национална сигурност Христо Смоленов. 95% от случаите на активни терористични действия са с участие на хора, които са били следени от властите. Христо Смоленов коментира, че продължаващите терористичните действия показват, че цивилизационните модели на интегриране на други общности е сбъркана. Според него политическата коректност е довела до  безразборно включване на големи групи и запазване на тяхната културна идентичност и вината е на политическата класа на Европа. „Европа прилича на спасителна лодка, която е претъпкана и не може да поеме и още, и още хора, защото ще потъне. Нужна е промяна в самата стратегия за развитието и на икономиката, и на политиката на Европа. Тя е в криза, преди всичко по отношение на лидерството, на концепцията за излизане от този батак. Тя може и да се оправи икономически, но страда от загуба на идентичност. Няма идеология, която да мотивира младите хора. Тероризмът се опитва да изгради своеобразен Стокхолмски синдром и да накара хората от ислямската общност да се почувстват противопоставени на своите сънародници от друга християнска религия“, каза Христо Смоленов. Той допълни, че срещу тероризма Европа не намира противоотровата. Методите, използвани в Европа за противодействие на тероризма, не отговарят на заплахите, добави експертът по антитероризъм Христо Смоленов.", "date": "2018.03.24", "title": "Христо Смоленов, експерт по антитероризъм и национална сигурност: Политиката на Европа трябва да бъде проактивна, за да се справи с тероризма"}
{"url": "http://www.focus-news.net/news/2018/03/24/2503559/sled-tezhko-boleduvane-pochina-marin-stoyanov-obshtinski-savetnik-ot-bsp-v-stolichniya-obshtinski-savet.html", "text": "На 23 март, след тежко боледуване, на 59 години почина Марин Стоянов - общински съветник от БСП в Столичния общински съвет. Това съобщиха от пресцентъра на ГС на БСП София.\r\nМарин Стоянов бе член на постоянните комисии по инженерна инфраструктура и енергийно планиране и по обществен ред и сигурност. Член на ръководството на БСП – район \"Надежда\".\r\n\"Поклонението ще бъде в неделя - 25 март, от 13.00 часа на гробището в гр. Банско.\r\nПоклон пред светлата му памет!\", посочват още от ГС на БСП София.", "date": "2018.03.24", "title": "След тежко боледуване почина Марин Стоянов - общински съветник от БСП в Столичния общински съвет"}
{"url": "http://www.focus-news.net/news/2018/03/24/2503554/nimh-ima-veroyatnost-za-poroyni-navodneniya-vav-vodosborite-na-r-saparevska-r-lebnitsa-i-r-strumeshnitsa-v-rannite-sutreshni-chasove-na-26-mart.html", "text": "Възможни са краткотрайни повишения на нивата на река Струма, вследствие на валежи, сочи справка на сайта на Националния институт по метеорология и хидрология (НИМХ) при Българската академия на науките (БАН). От следобедните часове на 25 март речните нива в Западнобеломорския басейн ще започнат да се повишават вследствие на снеготопене. На 26 март повишенията на речните нива ще продължат, вследствие на валежи и снеготопене, като по-значителни се очаква да бъдат те в средните и долни части от водосбора на р. Струма и в притока й р. Струмешница. На 26 март, в ранните сутрешни часове има вероятност за поройни наводнения във водосборите на р. Сапаревска, р. Лебница и р. Струмешница.", "date": "2018.03.24", "title": "НИМХ: Има вероятност за поройни наводнения във водосборите на р. Сапаревска, р. Лебница и р. Струмешница в ранните сутрешни часове на 26 март"}
{"url": "http://www.focus-news.net/news/2018/03/24/2503555/the-guardian-reditsa-strani-ot-es-sred-koito-i-balgariya-shte-izgonyat-ruskite-si-diplomati-zaradi-sluchaya-skripal.html", "text": "Най-малко 10 страни от ЕС, сред които и България, ще наредят руските дипломати да напуснат във връзка с нападението с невропаралитичен газ срещу бившия агент на руското ГРУ Сергей Скрипал в южната част на Англия, твърди британското издание  The Guardian.\r\n„Случилото се във Великобритания е нещо, което не е виждано досега“, смята френският президент Еманюел Макрон по време на среща на високо равнище на ЕС, където лидерите са се съгласили че „е много вероятно“ Русия да е отговорна за нападението.  \r\nСпоред германския канцлер Ангела Меркел трябва да има допълнителни мерки, освен това, че по-рано посланикът на ЕС в Москва бе отзован. \r\nПо данни на изданието редица страни членки се готвят да изгонят руските си дипломати, сред които Франция, Германия, Полша, Ирландия, Холандия, Естония, Латвия, Литва, България, Чешката република и Дания. \r\nВ отговор руският външен министър Сергей Лавров обвини Великобритания, че се опитва да „направи кризата с Русия колкото се може по-дълбока“.  Виктор Турмаков", "date": "2018.03.24", "title": "The Guardian: Редица страни от ЕС, сред които и България, ще изгонят руските си дипломати заради „Случая Скрипал“"}
{"url": "http://www.focus-news.net/news/2018/03/24/2503556/pazardzhik-vav-velingrad-se-provezhda-vii-natsionalen-festival-za-lyubitelite-na-balgarskite-hora-proletno-horo.html", "text": "Във Велинград се провежда Седмия национален фестивал за любителите на българските хора „Пролетно хоро”, под надслов „Сънуваме хоро и хоро наяве играем“, съобщи за Радио „Фокус“ – Пазарджик Бояна Кирилова, експерт в Общината. Представители на 50 фолклорни състава от Велинград, Пловдив, Шумен, Мадан, Благоевград, Стара Загора, София, Дупница, Белово, Бургас, Сандански, Добрич, Копривщица, Пирдоп, Златица, Душанци, Раковски, Кюстендил, Селановци, Ловеч, Враца, Пещера, Елин Пелин, Нови Искър, Кюстендил, с. Добровница, с. Дивака, Банкя, Перник, Бистрица и Харманли участват в тазгодишното издание на инициативата. Фестивалът бе открит от 09.30 ч. на градския стадион от Представителен духов оркестър „Димитър Мечев” при Народно „Отец Паисий-1893”, които са подготвили специална програма с фолклорни мотиви. \r\nОколо 16:00 ч. с парад-дефиле от стадиона до пл. „Възраждане” в кв. „Каменица” ще се придвижат танцьорите и гостите на фестивала. “Роял Бенд Благоевград“ е оркестърът, който на откритата сцена на площада отново ще свири за да се хванат всички на голямото пролетно хоро. Ще бъдат изиграни 6 хора от всяка една фолклорна област на България. Тазгодишния Фолклорен празник е посветен на 70-та годишнина от създаването на Велинград.\r\nАлбена ЖИЛЕКОВА", "date": "2018.03.24", "title": "Пазарджик: Във Велинград се провежда VII национален фестивал за любителите на българските хора „Пролетно хоро”"}
{"url": "http://www.focus-news.net/news/2018/03/24/2503561/regnum-ruski-kandidat-prezident-si-izpalni-predizbornoto-obeshtanie-da-si-izbrasne-mustaka-v-sluchay-na-neuspeh.html", "text": "Бившият кандидат за президент на Русия от партия КПРФ Павел Грудинин изпълни своето предизборно обещание да си обръсне мустака, ако не получи на изборите повече от 15% от гласовете. Той съобщи това на профила си в социалната мрежа „Инстаграм“ и приложи съответната снимка, предава  Regnum.\r\n„Добър ден! Вчера ЦИК съобщи окончателните резултати от изборите. Не съм съгласен с нях, но дадох дума, а тя трябва да се изпълни“, написа Грудинин и приложи своя снимка, където е без мустаци.\r\nПо-рано блогърът Юрий Дуда в разгара на предизборната кампания взе интервю от Грудинин. По време на разговора двамата влязоха в спор, в последствие на което кандидатът за президент заяви, че ако не събере 15% подкрепа, ще си избръсне мустаците. \r\nСпоред данните на ЦИК Грудинин печели 11,77% от гласовете. Той зае второ място след настоящия президент Владимир Путин.  Виктор Турмаков", "date": "2018.03.24", "title": "Regnum: Руски кандидат-президент си изпълни предизборното обещание – да си избръсне мустака в случай на неуспех"}
{"url": "http://www.focus-news.net/news/2018/03/24/2503565/dots-kostadin-nushev-bogoslov-blagoveshtenie-ni-razkriva-bozhiite-obeshtaniya-za-spasenieto-i-obnovlenieto-na-chovechestvoto.html", "text": "Благовещение ни разкрива Божиите обещания за спасението и обновлението на човечеството, затова нашите предшественици свързват тази световно-историческа насока с промяната на природата и възраждането на живота в началото на пролетта. Това каза в предаването „Метроном“ по Радио „Фокус“ богословът доц. Костадин Нушев в навечерието на християнския празник, който ще бъде отбелязан на 25 март. „Благовещение е един от най-големите християнски празници и той възпоменава едно събитие от свещената история на спасението и от новозаветната история, а именно - благовестието, което получава Света Дева Мария от Архангел Гавриил за раждането на спасителя, на Сина Божи Исус Христос и спасението на човешкия род. Затова този празник се счита неслучайно за началото на човешкото спасение. Празникът се отбелязва през месец март, защото в годишния календар е поставен точно 9 месеца преди Рождество Христово“, поясни доц. Костадин Нушев. Богословът каза още, че празникът е свързан с раждането на Сина Божи и с историческото предание за събитието.", "date": "2018.03.24", "title": "Доц. Костадин Нушев, богослов: Благовещение ни разкрива Божиите обещания за спасението и обновлението на човечеството"}
{"url": "http://www.focus-news.net/news/2018/03/24/2503562/sofiya-56-godishen-gratski-grazhdanin-izdirvan-ot-interpol-za-predumishleno-ubiystvo-e-zadarzhan-na-gkpp-aerogara-sofiya.html", "text": "Около 08.00 часа на ГКПП \"Аерогара – София\" за полет за Минск през Истанбул е пристигнал 56-годишен гръцки гражданин. Това съобщиха от пресцентъра на МВР. При проверката и след справка, граничните полицаи са идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви. \r\nИнформацията за мъжа е подадена от бюрото в Кипър, с цел задържане и екстрадиране. Той е задържан. Чрез Националното централно бюро Интерпол-София  са уведомени служителите от Интерпол-Никозия, които са потвърдили издирването на лицето. Предстои процедура по екстрадирането му.", "date": "2018.03.24", "title": "София: 56-годишен гръцки гражданин, издирван от Интерпол за предумишлено убийство, е задържан на ГКПП \"Аерогара – София\""}
{"url": "http://www.focus-news.net/news/2018/03/24/2503563/mvr-1-chovek-e-zaginal-a-21-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 21 са ранени в 18 пътни инцидента на територията на страната през изминалото денонощие. Това съобщиха от пресцентъра на  МВР . В столицата са станали 230 леки и 2 тежки произшествия, при които са ранени трима души. От началото на месеца произшествията в страната са 314, загиналите са 18, а ранените - 379. От началото на годината загиналите при катастрофи в страната са 93-ма, а ранените - 1542 души.", "date": "2018.03.24", "title": "МВР: 1 човек е загинал, а 21 са ранени при катастрофи в страната през изминалото денонощие"}
{"url": "http://www.focus-news.net/news/2018/03/24/2503564/sofiya-sluzhiteli-na-gdbop-zadarzhaha-mazh-razprostranyaval-kadri-s-nasilie-nad-nepalnoletni.html", "text": "Служители на ГДБОП задържаха мъж, разпространявал кадри с насилие над непълнолетни. Това съобщиха от пресцентъра на МВР. Полицейските действия са предприети от служителите на ГДБОП. Акцията е проведена на територията на столицата с цел пресичане и документиране на дейността на мъж, разпространявал в интернет порнографски материали със сцени на сексуално насилие на видимо малолетни и непълнолетни. Проведени са действия по разследването в имот, ползван от 30-годишен български гражданин. При претърсването са иззети бяло прахообразно вещество, таблет със сим карта в него, хард диск, модем и  настолен компютър с инсталирана програма, през която се достъпва и се разпространяват материали с детска сексуална експлоатация, както и криптирана папка /17,5 ГБ/.   \r\nРаботата по образуваното досъдебно производство по чл. 159 ал.4, вр. чл. 2 от НК продължава. 30-годишният е задържан за 24 часа.", "date": "2018.03.24", "title": "София: Служители на ГДБОП задържаха мъж, разпространявал кадри с насилие над непълнолетни"}
{"url": "http://www.focus-news.net/news/2018/03/24/2503566/sofiya-vremenno-dvizhenieto-po-pat-ii-16-mezdra-sofiya-v-rayona-na-s-gara-bov-se-osashtestvyava-v-edna-lenta-poradi-srutvane-na-skalna-masa-na-patnoto-platno.html", "text": "Временно движението по път II-16 Мездра - София в района на с. Гара Бов се осъществява в една лента, поради срутване на скална маса на пътното платно. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.03.24", "title": "София: Временно движението по път II-16 Мездра - София в района на с. Гара Бов се осъществява в една лента, поради срутване на скална маса на пътното платно"}
{"url": "http://www.focus-news.net/news/2018/03/24/2503569/v-mvr-shte-se-provede-brifing-na-ministara-na-vatreshnite-raboti-valentin-radev-i-glavniya-sekretar-na-mvr-gl-komisar-mladen-marinov.html", "text": "Брифинг на министъра на вътрешните работи Валентин Радев и главния секретар на Министерството на вътрешните работи (МВР) гл. комисар Младен Маринов ще се проведе от 14.00 часа във фоайето в сградата на МВР. Това съобщиха от пресцентъра на министерството.", "date": "2018.03.24", "title": "В МВР ще се проведе брифинг на министъра на вътрешните работи Валентин Радев и главния секретар на МВР гл. комисар Младен Маринов"}
{"url": "http://www.focus-news.net/news/2018/03/24/2503567/ivaylo-moskovski-i-mariya-gabriel-rabotim-v-izklyuchitelno-dobar-sinhron-za-namalyavane-na-rouming-taksite-sas-stranite-ot-zapadnite-balkani.html", "text": "Интервю на Радио К2 с министъра на транспорта, информационните технологии и съобщенията Ивайло Московски и еврокомисаря по цифрова икономика и цифрово общество Мария Габриел от 24 март.Радио К2: От 1-ви април ще ползваме свободно онлайн абонаментите си в ЕС докато пътуваме. Може ли да кажем, че отпадат ограниченията пред разпространението на цифрови услуги в ЕС и към това нещо модернизацията на интернет в общините?Мария Габриел: Много благодаря за този въпрос! Да, от 1-ви април всеки европейски гражданин ще може да се възползва от така наречената преносимост на съдържание, тоест оттук нататък ще можем да пътуваме свободно със своите абонаменти на видео, филми или спортни предавания. Отпада още една от бариерите. Това не означава, че отпадат всички. Това е нашата цел с цифровия единен пазар да направим така, че бариерите, които все още съществуват и които дори част от тях днес присъстват дори чисто физически, да отпаднат. Това е още една поредна стъпка. Напомням, че само преди няколко месеца имахме споразумение за слагане край на географското блокиране. Днес все още много малко фирми оперират онлайн, много малко граждани в ЕС имат едни и същи условия за ползване когато решат да правят покупка онлайн. Спомнете си колко пъти всеки един от нас в момента, в който пожелае доставка до неговата страна от сайт, намиращ се в друга държава член се казва, че доставката не съществува или бива прехвърлян към друг сайт, който вече пряко е свързан с държавата. Нашите данни показват, че 30% от желанията за покупка онлайн биват отказвани в последната фаза, когато трябва да бъде селекционирана банковата карта. До този момент фирмите и тези, които осъществяваха такава електронна търговия имаха възможност да налагат тези ограничения. Съвсем откровено говорим за дискриминация, базирана въз основа на мястото на резиденция, на местоживеене или въз основа на банкова карта. Никой не ни пита, отивайки в един магазин в Германия или във Франция да си покажем личната карта къде живеем и вследствие на това да си закупим стока. На това също ще бъде сложено край. От 3-ти декември 2018 г, всички се шегуваме, че за Коледа ще могат да бъдат правени покупки онлайн, мен това, което ме интересува е, че ще се даде възможност на малкия и средния бизнес да осъществява такава търговия, защото днес цифрите са сравнително ниски – едва между 9% и 12% от малкия и средния бизнес извършва такава търговия онлайн извън държавата, в която се намира. Това са конкретните стъпки, това са ползите, които искаме да допринесем за хората с всички тези 44 инициативи на ЕК, свързани с изграждането на цифровия единен пазар. И се радвам, че от 1-ви април още едно такова ограничение ще отпадне. Всички наши абонаменти в Нетфликс, в „HBO” или спортни предавания ще можем вече да имаме достъп до тях, независимо от това в коя държава членка се намираме. Радио К2: Г-н Московски, може ли да кажете вие, България и българското правителство, с какъв пример подпомагате нашия еврокомисар г-жа Габриел?Ивайло Московски: Доста големи са предизвикателствата в сферата на дигиталните политики, които трябва да реализираме. Според мен всяка една успешно реализирана политика на нашето правителство е в подкрепа на г-жа Габриел, но тук бих казал, че процесът е двустранен. Със сигурност самата г-жа Габриел полага изключително големи усилия съответно и тя като еврокомисар да съдейства на държавата България във всяка една от тези политики. Както казах ние имаме няколко сериозни предизвикателства като досиета, включително по време на нашето председателство. Мога да отбележа няколко теми, които са важни и са на дневен ред. Киберсигурността е една от тези теми, развитието на 5G мрежите, което за България е трудно предизвикателство, тъй като радиочестотният сектор все още не е разпределен така, че да позволи развитие на 5G мрежи, все още 4G спектъра не е уплътнен от операторите. С изключително добър синхрон работим по темата, за която знаете, че подписахме меморандуми със страните от Западните Балкани на тема намаляване или въобще избягване на роуминг таксите, свързани с всички държави от Западните Балкани. По всяка една от тези политики успеем ли да направим крачка напред или дори да я завършим успешно, това е със сигурност и в полза на г-жа Габриел като еврокомисар, тъй като всяка една от тези политики се възприема за обща за Европа, особено темата с роуминга, бих казал, че тук основният политически ангажимент е поет доста отдавна от самата ЕК и от г-жа Габриел.Радио К2: А какво е значението на срещата във Варна между ЕС и Турция за нормализиране на тези отношения и това предизвикателство ли е за България като страна домакин?Мария Габриел: Разбира се, че е важно да имаме стратегически диалог с държава, която е съсед на ЕС, защото предизвикателствата, пред които сме изправени, са общи. Днес говорим не само за миграция, говорим включително и за теми, които са свързани с дигиталния цифров ред, като например кибератаките, които не познават граници. Затова всяка стъпка напред за това да има постоянен диалог, конструктивен, в който да има това доверие между партньорите, че и чувствителни, сложни, многоаспектни теми се засягат, е един изключително позитивен сигнал. Това е, което в момента правят премиерът Борисов и българското правителство, това е в момента, което Българското председателство много положително изнася не само като дневен ред, но и дава сигнал за начина, по който може и трябва да се случват нещата.", "date": "2018.03.24", "title": "Ивайло Московски и Мария Габриел: Работим в изключително добър синхрон за намаляване на роуминг таксите със страните от Западните Балкани"}
{"url": "http://www.focus-news.net/news/2018/03/24/2503571/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Сърбия Александър  Вучич обвини Европейския съюз, че не изпълнява Брюкселските споразумения. Той заяви това след тристранната си среща с върховния представител на Европейския съюз по въпросите на външните работи и политиката на сигурност Федерика Могерини и с президента на Косово Хашим Тачи.\r\n„Почти 1800 дни шестте основни точки на Брюкселското споразумение не са изпълнявани. Това не може да бъде вина единствено на албанците, защото документът е подписан и от Европейския съюз“, заяви Вучич. Той поясни, че става дума в частност за такъв въпрос, като формирането на Общност на сръбските общини в Косово. При това Вучич заяви, че по време на разговорите си с ЕС те „ясно заявиха на Прищина, че тя трябва да изпълни споразумението за Общността“.\r\nСъщо така Вучич  отговори за изказването на министър-председателя на Косово Рамуш Харадинай, който заяви, че не „е успял да прочете“ Брюкселското споразумение. Според президента на Сърбия това изказване е „оскърбление на здравия разум“. \r\nБрюкселските споразумения са документ за нормализацията на отношенията между Белград и Прищина. Той се състои от 15 точки, най-вече посветени на организацията и пълномощията на сръбските общини в Северно Косово. \r\n*** Френският полицай, разменил се за заложниците, задържани от нападателя в супермаркета в град Треб, е починал от раните си.\r\n„Младши лейтенант Арно Белтрам е починал. Загинал е за страната си. Франция няма да забрави никога за неговия героизъм“, съобщи вътрешният министър Жерар Колом.\r\n*** Президентът на Гърция Прокопис Павлополус изрази задоволство от заявлението на Европейския съвет към Турция, заявявайки, че то задоволява европейската солидарност, приемайки на среща министъра на отбраната на Република Кипъп Савас Ангелидес\r\nПавлополус изрази задоволството си към Ангелидес, защото „посещението му в Атина идва в момента, когато солидарността в рамките на ЕС става ясна, особено по въпроса за Кипър“. \r\n„Важно е ЕС, следвайки скорошните събития и поведението на Турция към Република Кипър да заеме позиция, която ясно да показва, какво е суверенитетът на страните-членки“, заяви президентът.\r\n***  Външните министри на Македония и на Гърция Никола Димитров и Никос Кодзиас се застъпиха за компромисно и справедливо решение за името, което ще свързва интересите на двете страни, ще гледа към бъдещето, а не към миналото и ще запази достойнството на гражданите на двете държави. Те обаче подчертават, че процесът продължава, а разликите все още са на масата и се правят опити за преодоляването им.\r\nДвамата представиха позициите си след размяната на проектоспоразуменията за разрешаване на спора с името, а на съвместна пресконференция след срещата Димитров подчерта, че за македонската страна предложението за слято име с географско определение на македонски език, без превод не е най-добрият вариант, докато Кодзиас още веднъж повтори, че Гърция не се отказва от промяна на македонската конституция.\r\nДвамата министри не излязоха подробности от преговорите, подчертавайки, че не искат да говорят за позициите, докато траят преговорите.\r\nГръцкият министър каза, че в крайна сметка и двете страни трябва да получат един текст, който посредникът на ООН Матю Нимиц ще материализира в споразумение и ще внесе в Съвета за сигурност на ООН, като потвърждение, че проблемът е решен.\r\n*** Полицията е арестувала втори човек, за когото се смята, че е свързан с нападението в южната част на Франция, довела до смъртта на четирима души\r\nСпоред източници от френските власти е задържано лице, родено през 2000 г. , което е било приятел на нападателя Радуан Лакдим – 25 години. \r\nМакдим, за когото първоначално се смята, че е действал сам е откраднал автомобил, стрелял е към полицаи в град Каркасон, а след това все заложници в съседния град Треб. \r\n***", "date": "2018.03.24", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/24/2503575/kremal-otzovavaneto-na-poslanika-na-es-v-moskva-e-proyava-na-solidarnost-s-velikobritaniya.html", "text": "Според прессекретаря на Кремъл Дмитрий Песков отзоваването на посланика на ЕС в Москва Маркус Едерер е необходима проява на солидарност  на Съюза с Великобритания, предава ТАСС.\r\n„Разбираме, че вътре в ЕС, вътре в НАТО, съществуват определени параметри на солидарност и отзова страните така проявяват солидарността си“, заяви Песков. „Но ние обръщаме внимание на изкусно използваните формулировки, нали никой не използва еднозначни формулировки при предявяването срещу Русия на някакви обвинения, нито Великобритания, нито нейните съюзници. И това е според нас абсурдно“, допълни той.\r\nСпоред прессекретаря опитите на Русия да изясни обстоятелствата около случилото се в Солсбъри и досега не са се увенчали с успех.  Виктор Турмаков", "date": "2018.03.24", "title": "Кремъл: Отзоваването на посланика на ЕС в Москва е проява на солидарност с Великобритания"}
{"url": "http://www.focus-news.net/news/2018/03/24/2503572/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани, съобщиха от пресцентъра на партията.\r\nВ понеделник, 26 март 2018 г., приемните ще се проведат по следния график:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница” № 5;\r\n- Вера Тоскова, от 16:00 до 18:00 часа в офиса на ГЕРБ в район „Тракия” в ж. к. ”Тракия” бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16:00 до 18:00 часа в офиса на ГЕРБ в район „Тракия” в ж. к. ”Тракия” бл. 91.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, 27 март 2018 г., от 16:00 до 18:00 часа в офиса на ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 28 март 2018 г., приемни с граждани ще проведат следните общински съветници от ГЕРБ в Пловдив:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 29 март 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.03.24", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/03/24/2503558/reuters-politsiyata-e-zadarzhala-vtoro-litse-svarzano-s-napadenieto-v-yuzhna-frantsiya.html", "text": "Полицията е арестувала втори човек, за когото се смята, че е свързан с нападението в южната част на Франция, довела до смъртта на четирима души, предава  Reuters.\r\nСпоред източници от френските власти е задържано лице, родено през 2000 г. , което е било приятел на нападателя Радуан Лакдим – 25 години. \r\nМакдим, за когото първоначално се смята, че е действал сам е откраднал автомобил, стрелял е към полицаи в град Каркасон, а след това все заложници в съседния град Треб.  Виктор Турмаков", "date": "2018.03.24", "title": "Reuters: Полицията е задържала второ лице, свързано с нападението в Южна Франция"}
{"url": "http://www.focus-news.net/news/2018/03/24/2503576/etnologat-dots-petya-bankova-s-blagoveshtenie-otbelyazvame-idvaneto-na-proletta-i-velikden.html", "text": "С Благовещение отбелязваме идването на пролетта и Великден. Това каза за седмичното публицистично предаване „Метроном“ на „Радио „Фокус“ етнологът доц. Петя Банкова от Института за етнология и фолклористика с Етнографски музей към Българската академия на науките (БАН). Тя добави, че според православния канон на този ден може да се консумира риба, което е най-характерната разлика с повечето дни от 40-дневния великденски пост. \r\nПо думите й традициите повеляват, че Дядо Благовец прогонва всички змии и гущери. „В християнските обичаи, вярвания и ритуали се крие предхристиянски, по-древен празник, който е по-широко разпространен, има своите регионални и локални специфики. Поради благата вест, поради това, че в празника може да се блажи и да се наруши постът, в народната култура се нарича Благовец. Той е свързан с поверието, че на този ден долитат лястовиците и кукувиците, за да донесат пролетта. И всеки трябва да пипне хляб, може да е коричка, залъче или пара, за да е сит и богат през годината“, обясни доц. Петя Банкова. \r\nТя каза още, че на Благовещение трябва да се засадят овошките, за да дават благи плодове. Етнологът уточни, че в различни региони на страната съществуват и други поверия за празника.", "date": "2018.03.24", "title": "Етнологът доц. Петя Банкова: С Благовещение отбелязваме идването на пролетта и Великден"}
{"url": "http://www.focus-news.net/news/2018/03/24/2503579/blagoevgrad-bansko-e-domakin-na-detski-festival-na-izkustvata-planinski-perli.html", "text": "Днес и утре в Банско ще се проведе Детски фестивал на изкуствата „Планински перли“, съобщиха от пресцентъра на Община Банско. Участие във фестивала ще вземат над 200 изпълнители – детски състави и млади певци от София, Пловдив, Враца, Сандански, Петрич и Банско. Фестивалът се открива в 14.00 часа днес, а програмата предвижда изпълнения на фолклорни и характерни съвременни танци, както и поп и джаз пеене. Утре, 25 март, от 13.00 на гала концерт ще бъдат наградените победителите във фестивала.", "date": "2018.03.24", "title": "Благоевград: Банско е домакин на Детски фестивал на изкуствата „Планински перли“"}
{"url": "http://www.focus-news.net/news/2018/03/24/2503570/gen-kircho-kirov-preizbraniyat-ruski-prezident-vladimir-putin-veroyatno-shte-se-stremi-kam-namalyavane-na-naprezhenieto-sas-sasht-i-es.html", "text": "Преизбраният руски президент Владимир Путин вероятно ще се стреми към намаляване на напрежението между Русия и САЩ, както и страните от Европейския съюз. Това каза в седмичното публицистично предаване „Метроном“ на Радио „Фокус“ ген. Кирчо Киров, бивш ръководител на Националната разузнавателна служба. Той уточни, че Русия ще се стреми към омекотяване на своето поведение, защото няма интерес към по-нататъшната изолация на Руската федерация в международен план, но ще продължи да се стреми към запазване на влиянието си в района на Западните Балкани. „Русия ще продължи да се стреми да запази своето влияние в региона на Западните Балкани, което – трябва да отбележим, че на този етап е изключително ограничено и то се свежда главно до така силното влияние на Русия върху Сърбия и върху сръбската икономика и политика. Влияние върху Македония и Западните Балкани предимно чрез ръководството на Република Сръбска, намираща се в състава на Босна и Херцеговина чрез президента на Република Сръбска. И разбира се, ако мога така да се изразя – със своята „пета колона“ в някои други държави. Имам предвид икономическо влияние, които Русия е в състояние да оказва, чрез лостовете на своята икономика на ангажиментите към руската икономика на редица държави, в това число и на България, която и за напред ще продължи да бъде зависима от руския газ“, поясни ген. Кирчо Киров. Той допълни, че в края на мандата на руския президент Владимир Путин през 2024г. Русия ще е укрепнала, ще е икономически и политически стабилна и с нов по-висок жизнен стандарт. „Ще видим нова Русия с нови технологични пробиви във военно отношение, което ще й позволи пълна независимост за десетилетия напред“, каза още ген. Кирчо Киров.", "date": "2018.03.24", "title": "Ген. Кирчо Киров: Преизбраният руски президент Владимир Путин вероятно ще се стреми към намаляване на напрежението със САЩ и ЕС"}
{"url": "http://www.focus-news.net/news/2018/03/24/2503573/premierat-boyko-borisov-nastoya-za-nalagane-na-nay-tezhki-nakazaniya-zaradi-sluchaya-na-gkpp-aerogara-sofiya.html", "text": "Премиерът Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл. комисар Светлан Кичиков, за да му докладват за случая от 20 март т. г. на ГКПП \"Аерогара София\". Това съобщиха от правителствената информационна служба. Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП \"Аерогара София\" и да бъдат предприети адекватни мерки за реорганизацията й.", "date": "2018.03.24", "title": "Премиерът Бойко Борисов настоя за налагане на най-тежки наказания заради случая на ГКПП \"Аерогара София\""}
{"url": "http://www.focus-news.net/news/2018/03/24/2503574/haskovo-kmetat-dobri-belivanov-otkri-petoto-izdanie-na-festivala-haydushka-sofra.html", "text": "Кметът Добри Беливанов откри откри петото издание на фестивала „Хайдушка софра” в Хасково. Това съобщиха от пресцентъра на Общината. Повече от 1100 танцьори от 54 любителски фолклорни колектива от цялата страна, сред които и 5 детски състава участват в празника на българското хоро.\r\nУчастниците дефилираха по централната пешеходна зона на Хасково след което извиха голямо хоро в зала”Дружба”.\r\nВсеки състав ще представи по две хора. Те могат да бъдат от различни етнографски области.\r\nСпециален гост на събитието е Павел Зарев – член на управителния съвет на Асоциацията на хореографите. Гости на фестивала са „Българка Джуниър квартет“ и Ансамбъла на Каракачаните.\r\nИнициатор и организатор на фестивала е хореографа Мишо Кадиев, ръководител на клуба за български народни танци „Фъртуните на Мишо”\r\nСъбитието няма състезателен характер.Идеята е да се съхранят българските хора и да бъдат популяризирани.  Всички участници ще получат специални юбилейни плакети и грамоти.\r\nОбщина Хасково подкрепя събитието, като го финансира със 7 хиляди лева и предостави безвъзмездно зала” Дружба”.", "date": "2018.03.24", "title": "Хасково: Кметът Добри Беливанов откри петото издание на фестивала „Хайдушка софра”"}
{"url": "http://www.focus-news.net/news/2018/03/24/2503581/gd-granichna-politsiya-intenziven-e-trafikat-na-gkpp-kalotina-kulata-kapitan-andreevo-i-dunav-most-vidin.html", "text": "На българо-сръбската граница, на граничен контролно-пропускателен пункт (ГКПП) \"Калотина\", трафикът е интензивен на изход. Това съобщиха за Агенция \"Фокус\" от ГД \"Гранична полиция\". На ГКПП \"Кулата\" на границата с Гърция трафикът е интензивен на вход за товарни автомобили. На ГКПП \"Капитан Андреево\" на българо-турската и ГКПП \"Дунав мост - Видин\" на българо-румънската граница трафикът е интензивен на изход за товарни автомобили. \r\nНа границата с Македония трафикът е нормален на всички контролно-пропускателни пунктове.", "date": "2018.03.24", "title": "ГД \"Гранична полиция\": Интензивен е трафикът на ГКПП \"Калотина\", \"Кулата\", \"Капитан Андреево\" и \"Дунав мост - Видин\""}
{"url": "http://www.focus-news.net/news/2018/03/24/2503582/lovech-vazstanoveno-e-dvizhenieto-po-pat-i-3-pleven-lukovit-v-rayona-na-grad-lukovit.html", "text": "Възстановено е движението по път I-3 Плевен - Луковит, в района на град Луковит. Това съобщиха от пресцентъра на Агенция \"Пътна инфраструктура\".", "date": "2018.03.24", "title": "Ловеч: Възстановено е движението по път I-3 Плевен - Луковит, в района на град Луковит"}
{"url": "http://www.focus-news.net/news/2018/03/24/2503583/plovdiv-33-godishna-zhena-e-v-bolnitsa-sled-opit-za-samoubiystvo-v-selo-brestnik.html", "text": "33-годишна жена е настанена в Университетската болница „Св. Георги“ в Пловдив след опит за самоубийство в село Брестник. Това съобщиха за Радио „Фокус“ – Пловдив от пресцентъра на лечебното заведение. Пострадалата се намира в Клиниката по анестезиология и интензивно лечение. От болницата уточниха, че към момента тя е контактна и е в стабилно състояние. Случаят е регистриран през последната нощ. По непотвърдена информация 33-годишната жена е опитала да се самонарани с нож. Установяват се причините, подтикнали пострадалата да опита да сложи край на живота си.\r\nТони МИХАЙЛОВ", "date": "2018.03.24", "title": "Пловдив: 33-годишна жена е в болница след опит за самоубийство в село Брестник"}
{"url": "http://www.focus-news.net/news/2018/03/24/2503577/afp-poveche-ot-105-hil-tsivilni-sa-evakuirali-iztochna-guta.html", "text": "Повече от 105 хил. цивилни са избягали до момента от свиващия е бунтовнически анклав Източна Гута край Дамаск, предава  AFP.\r\nСпоред сирийски правителствени военни източници „повече от 105 хил. цивилни са излезли от Източна Гута“. Не са дадени допълнителни данни. \r\nСпоред местни медии хората са излезли през „хуманитарните коридори“, открити от сирийската армия. Смята се, че общото население на анклава е около 400 хил. души. Виктор Турмаков", "date": "2018.03.24", "title": "AFP: Повече от 105 хил. цивилни са евакуирали Източна Гута"}
{"url": "http://www.focus-news.net/news/2018/03/24/2503586/gabrovo-prodalzhavat-deynostite-po-pochistvane-i-obrabotvane-na-patnite-nastilki-v-grada.html", "text": "Продължават дейностите по почистване и обработване на пътните настилки в Габрово. Това съобщиха за Радио „Фокус“ – Велико Търново от Общината. Обработва се градската пътна мрежа, както и пътищата към селата. Основните дейности относно транспорт, водоснабдяване, снабдяване на населението с хранителни и други стоки от първа необходимост сe изпълняват в рамките на нормалната дейност при зимни условия.\r\nВсички пътища на територията на общината са проходими при зимни условия. Проходът Шипка е обработен, почистен и опесъчен. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново са  почистени, проходими при зимни условия. Пътят към курортен комплекс Узана е почистен, всички писти работят.\r\nНадежда КРЪСТЕВА", "date": "2018.03.24", "title": "Габрово: Продължават дейностите по почистване и обработване на пътните настилки в града"}
{"url": "http://www.focus-news.net/news/2018/03/24/2503587/prezidentat-rumen-radev-shte-uchastva-v-otbelyazvaneto-na-denya-na-trakiya-i-105-godini-ot-odrinskata-epopeya-na-26-mart.html", "text": "На 26 март 2018 г. от 11.30 часа президентът Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. Това съобщиха от прессекретариата на държавния глава.\r\nЦеремонията ще се състои пред столичния паметник „Одринска епопея“, който се намира в градинката до църквата „Св. Николай Софийски“ (кръстовището на улиците „Пиротска“ и „Опълченска“).", "date": "2018.03.24", "title": "Президентът Румен Радев ще участва в отбелязването на Деня на Тракия и 105 години от Одринската епопея на 26 март"}
{"url": "http://www.focus-news.net/news/2018/03/24/2503585/apostol-apostolov-kmet-na-simitli-nivoto-na-reka-struma-e-povisheno-no-v-ramkite-na-normalnoto-obshtinskiyat-krizisen-shtab-e-v-raboten-rezhim.html", "text": "Нивото на река Струма е повишено, но в рамките на нормалното. Това каза за  Агенция \"Фокус\"  кметът на Симитли Апостол Апостолов във връзка с нивото на река Струма край града. \r\n„Общинският кризисен щаб е в работен режим. Наблюдават се ниските места, където могат  да се получат разливи. Имаме готовност. При положение, че реката повиши нивото си, разполагаме и с нужната техника. Засега няма проблеми”, посочи Апостолов.\r\nВиктория КРЪСТЕВА", "date": "2018.03.24", "title": "Апостол Апостолов, кмет на Симитли: Нивото на река Струма е повишено, но в рамките на нормалното - общинският кризисен щаб е в работен режим"}
{"url": "http://www.focus-news.net/news/2018/03/24/2503588/burgas-peshehoden-most-e-propadnal-na-vhoda-na-karnobat.html", "text": "Пешеходен мост е пропаднал на входа на Карнобат, в близост до Часовниковата кула, съобщи за Радио „Фокус“-Бургас кметът Георги Димитров. Движението в района не е затруднено. Образувала се е снежна покривка от около 3-4 см. Нивата на реките са в нормални граници. Улиците в града и проблемите пътни участъци от четвъртокласната пътна мрежа в общината са опесъчени.\r\nМария РУСЕВА", "date": "2018.03.24", "title": "Бургас: Пешеходен мост е пропаднал на входа на Карнобат"}
{"url": "http://www.focus-news.net/news/2018/03/24/2503560/mvnr-balgariya-ne-e-vzimala-reshenie-da-goni-ruski-diplomati-ot-stranata-zaradi-sluchaya-skripal.html", "text": "България не е взимала решение да гони руски дипломати от страната заради случая „Скрипал“. Това съобщиха за Агенция „Фокус“ от пресцентъра на Министерството на външните работи във връзка с появилата се информация в британски медии, че редица страни от ЕС, сред които и България, ще изгонят руските си дипломати заради случая „Скрипал“. Агенция „Фокус“ припомня: \r\nПреди седмица британският министър-председател Тереза Мей назова Москва като отговорна за нападението. „Руската държава е виновна в опита за убийството на Скрипал и на дъщеря му Юлия“, заяви премиерът пред депутати. Тя допълни, че Великобритания ще изгони 23 руски дипломати от страната.  Министър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. \r\nРуското правителство категорично отхвърли обвиненията и заяви, че няма желание да \"говори с Великобритания на езика на ултиматумите\". Говорителят на Руското външно министерство Мария Захарова определи като „цирково шоу“ заявлението на Тереза Мей за руско участие в отравянето на Сергей Скрипал. \r\nПо-късно Великобритания, Франция, САЩ и Германия излязоха с обща декларация по случая със Сергей Скрипал, в която осъждат случилото се като „нападение срещу суверенитета на Великобритания“.\r\nДеница КИТАНОВА", "date": "2018.03.24", "title": "МВнР: България не е взимала решение да гони руски дипломати от страната заради случая „Скрипал“"}
{"url": "http://www.focus-news.net/news/2018/03/24/2503589/usgs-kray-bregovete-na-papua-nova-gvineya-e-registrirano-zemetresenie-s-magnitud-68.html", "text": "Земетресение с магнитуд 6,8 по скалата на Рихтер е регистрирано в събота край крайбрежието на Папуа-Нова Гвинея, показва справка на интернет страницата на  Геологическата служба на САЩ (USGS) .\r\nТрусовете са регистрирани в 21:23 часа местно време (10:23 българско). Епицентърът се намира на остров Нова Британия и на 151 км. източно от град Кимбе на дълбочина от 60 км. \r\nНяма данни за жертви и разрушения. Не е обявявана заплаха за появата на вълни-цунами.  Виктор Турмаков", "date": "2018.03.24", "title": "USGS: Край бреговете на Папуа-Нова Гвинея е регистрирано земетресение с магнитуд 6,8"}
{"url": "http://www.focus-news.net/news/2018/03/24/2503568/kanal-5-makedoniya-spored-gratskite-medii-sled-sreshtata-vav-viena-s-nikos-kodzias-i-matyu-nimits-nikola-dimitrov-mozhe-da-poseti-atina.html", "text": "Гръцките телевизии \"Скай\" и \"Антена\" съобщава, че македонският външен министър Никола Димитров в разговор е заявил, че след срещите във с неговия гръцки колега Матю Нимиц и с посредника на ООН за спора с името Матю Нимиц във Виена, може би ще посети Атина и е изразил желание, че иска да се запознае с министъра на отбраната  Панос Каменос, предава македонския телевизионен канал „Канал 5“.\r\nЖурналистите, които заедно с гръцката делегация са пристигнали в Скопие коментират, че посещението на Кодзияс е преминало в добра и приятелска атмосфера и че има химия между двамата министри, както  и воля за решение, но че различията остават непроменени-.\r\n„Двамата министри водеха диалог от шест часа, повдигайки всички въпроси. Засега не изглежда, че са предприети много стъпки, а напротив, възникна нов проблем, както разбрахме от Димитров  и това е името. Той иска да бъде с две думи и да бъде преведено на английски език.  Вторият голям проблем е Конституцията“, коментира гръцката телевизия \"Стар\".\r\nРепортерът на \"Скай ТВ\" в доклада си от Скопие оценява, че въпреки положителния климат на срещата на двамата министри, между тях остава  несъгласие.\r\n„ Димитров обясни, че е е против варианта име без превод като Горна Македония, докато Кодзиас от своя страна обясни, че за Гърция, промяната на Конституцията е предпоставка за всяко решение“, заяви журналист от телевизия \"Скай\".\r\nВестник „Та неа“  коментира, че ако някой иска да направи обобщение за историческото посещение на Кодзиас в Скопие „то двете страни са доста далеч, за да постигнат споразумение“.\r\nГръцката агенция АНА-МПА, в новината озаглавена „Кодзиас: Направихме стъпки напред“, пише, че и от двете страни има воля за решение , „което ще отвори вратите на бъдещето“. Виктор Турмаков", "date": "2018.03.24", "title": "„Канал 5“ (Македония): Според гръцките медии след срещата във Виена с Никос Кодзиас и Матю Нимиц, Никола Димитров може да посети Атина"}
{"url": "http://www.focus-news.net/news/2018/03/24/2503584/afp-emanyuel-makron-poiska-ot-turskiya-prezident-da-predostavi-palen-dostap-do-humanitarna-pomosht-v-afrin.html", "text": "Президентът на Франция Еманюел Макрон изрази пред турския си колега Реджеп Тайип Ердоган своята „загриженост“ за офанзивата на турските въоръжени сили в сирийската област Африн и подчерта „необходимостта да се даде пълен достъп за хуманитарна помощ“, предава  AFP.\r\nФренският президент подчерта, че по време на телефонен разговор от петък е изразил „загрижеността“ на Париж за операцията и че е заявил „необходимостта да се даде пълен достъп до хуманитарна помощ на цивилните граждани и да се даде най-висок приоритет борбата срещу „Ислямска държава“, което е въпрос на национална сигурност и за Франция“. Виктор Турмаков", "date": "2018.03.24", "title": "AFP: Еманюел Макрон поиска от турския президент да предостави пълен достъп до хуманитарна помощ в Африн"}
{"url": "http://www.focus-news.net/news/2018/03/24/2503592/redzhep-tayip-erdogan-turtsiya-e-gotova-da-provede-i-drugi-operatsii-v-granichnite-rayoni-na-siriya.html", "text": "Президентът на Турция Реджеп Тайип Ердоган заяви, че страната му е готова да проведе нови военни операции срещу терористичните групировки в пограничните райони на Сирия, предава ТАСС.\r\n„Недопустими са призивите към ограничаване на антитерористичните операции в сирийските райони, които са разположени в Сирия западна от река Ефрат. За Турция няма значение къде са терористите, ние сме готови да ги унищожим всичките“, заяви той.\r\nЕрдоган също така заяви, че „населението на различните сирийски градове, в това число Манбидж, Тела Абияд и Рас ал Айн се изказва в полза на идването на Турция“. Освен това турският президент също така заяви, че „именно Западът се проявява като окупатор“. \r\n„Никой няма право да заявява, че Турция завзема Сирия“, допълни президентът. Виктор Турмаков", "date": "2018.03.24", "title": "Реджеп Тайип Ердоган: Турция е готова да проведе и други операции в граничните райони на Сирия"}
{"url": "http://www.focus-news.net/news/2018/03/24/2503590/svilen-cheshmedzhiev-bdzp-svishtov-nad-10-signala-za-bedstvashti-beli-shtarkeli-v-severna-tsentralna-i-severoiztochna-balgariya-sa-polucheni-v-druzhestvoto.html", "text": "Над 10 сигнала за бедстващи бели щъркели в Северна Централна и Североизточна България са получени в Българското дружество за защита на птиците (БДЗП). Това съобщи за Радио „Фокус“ – Велико Търново Свилен Чешмеджиев, ръководител на организацията в Свищов. Той отбеляза, че експерти от свищовската структура на дружеството са спасили измръзнал щъркел в село Хаджидимитрово. Птицата е била обледена. Тя е била прибрано от експертите на топло, след което успешно пуснато на свобода. Чешмеджиев посочи, че във великотърновска област сигналите от граждани за премръзнали птици не са чак толкова много, тъй като климатичните аномалии в региона са били по-слабо изразени. Повечето от сигналите са били от Русенско. \r\n„Радвам се, че получаваме помощ от местните хора, които са доста загрижени за белите щъркели. На някой от сигналите успяхме да реагираме и да отидем на място, за другите – местните хора от различните села се погрижиха. Всеки ден получаваме сигнали от Североизточна България за обледени птици. Вероятно броят на спасените щъркели е много повече, но не винаги сме сигнализирани“, посочи Свилен Чешмеджиев.  Той допълни, че получават сигнали, освен за бели щъркели, и за други видове птици – мишелови, ястреби, които също страдат от студеното време.\r\nНадежда КРЪСТЕВА", "date": "2018.03.24", "title": "Свилен Чешмеджиев, БДЗП-Свищов: Над 10 сигнала за бедстващи бели щъркели в Северна Централна и Североизточна България са получени в дружеството"}
{"url": "http://www.focus-news.net/news/2018/03/24/2503594/pernik-desetki-zhiteli-i-gosti-na-grada-se-sabraha-na-otkrivaneto-na-pametnika-na-zemedelskiya-deets-evtim-arsov.html", "text": "Десетки жители и гости на Перник се събраха на откриването на паметника на земеделския деец Евтим Арсов. Това съобщиха от пресцентъра на Община Перник. На официалното откриване на монумента присъстваха и кметът на Община Перник Вяра Церовска, областният управител Ирена Соколова, зам.-кметът Севделина Ковачева, секретарят Радослава Манова, кметът на кв. „Изток” Емил Костадинов, Николай Ненчев - председател на БЗНС, Бойко Астатков – председател на Инициативния комитет за изграждането на паметника, общински съветници и лидери на политически формации. \r\n„Тук съм, за да изразя своето отношение и уважение към демократа Евтим Арсов, към неговата дързост характер и сила, с която той се е борил за най-свидното – да имаме право на свободно слово”, каза в приветственото си слово кметът Вяра Церовска.\r\n„Евтим Арсов е една светла личност, непоколебим в своите идейни убеждения. Този родолюбив българин се бори, за да можем да бъдем различни, да бъдем силни и да отстояваме това , което е важно за всички – свободата и демокрацията. Благодаря на хората, които направиха всичко възможно, за да може този паметник да бъде издигнат и да бъде днес тук, той ще учи и нас, и следващите поколения. Свободата е една безпределна ценност, която трябва да пазим и съхраняваме, да имаме свое мнение и да уважаваме мнението на всички. Честит празник, това е празник за нашия град”, каза още кметът Вяра Церовска. \r\nЕвтим Арсов е роден на 20 октомври 1914 г. в земенското село Враня стена. След 9 септември 1944г. е бил организационен секретар на Земеделския младежки съюз. Преминал е през лагери и почти всички български затвори в страната.На 4 февруари 1959 година е изтезаван и убит в Пазарджишкия затвор.\r\nПаметникът е монтиран пред сградата на Регионалния исторически музей в Перник след решение на Общинския съвет. Скулптурната творба е изработена от пернишкия художник Стефан Тодоров и е отляна от бронз преди повече от 10 години. Средства за изработването на паметника са дарявали земеделци и съидейници от три континента.", "date": "2018.03.24", "title": "Перник: Десетки жители и гости на града се събраха на откриването на паметника на земеделския деец Евтим Арсов"}
{"url": "http://www.focus-news.net/news/2018/03/24/2503595/prof-kalin-gaydarov-kriminalen-psiholog-tryabva-da-se-raboti-za-reintegratsiya-i-poddarzhashta-sotsialna-podkrepa-na-horata-s-tezhki-psihichni-problemi.html", "text": "Трябва да има институции, организации и доброволческа дейност в областта на реинтеграцията и поддържаща социална подкрепа на хората с тежки психични проблеми. Това каза в интервю за седмичното публицистично предаване „Метроном“ на Радио „Фокус“ проф. Калин Гайдаров, криминален психолог и бивш директор на Института по психология към Министерство на вътрешните работи, във връзка със зачестилите от началото на годината тежки криминални случаи с извършени от психичноболни престъпления. \r\n„Ако говорим за насилие, извършено за психичноболни, те със сигурност го насочват към най-близките – родственици или хора, които се грижат за тях. Те могат в по-широкото публично пространство да извършат непристойни действия, да изглеждат заплашващо, но реалното физическо насилие го упражняват върху близките си хора“, обясни проф. Гайдаров. Той коментира, че когато проблемът пряко не засяга някого, той си казва, че има институции, които да се занимаят със случая. „Институциите, от другата страна, се опитват да прехвърлят отговорности, обясняват колко е сложно, как липсват финансиране или кадри. По този начин се получава затворен кръг, от който няма изход. Виждаме, че случаите зачестяват и кризата се задълбочава“, обясни той. \r\nКриминалният психолог добави, че психиатричната помощ у нас е най-слабо финансирана от здравните дейности. „Няма как да очакваме да има достатъчно болнични или амбулаторни заведения и специалисти, които да приемат увеличаващия се брой хора с очевидни или скрити психични проблеми. Трябва да бъде ясно, че психиатрията е медицинска наука, а лечението на болен човек е въпрос, който има съответните стандарти. Няма как болничното заведение да се превръща в място, където да бъде ограничаван достъпът на хората до свободното пространство, след като е овладяно острото състояние“, отбеляза той. Според проф. Гайдаров живеем с илюзията, че психиатричните болници трябва да са и социални изолатори. По думите му всеки човек трябва да има вътрешна бариера, която не би му позволила да прекрачи границата. „Това е умение, което се формира в процеса на развитие, на възпитание“, допълни специалистът.", "date": "2018.03.24", "title": "Проф. Калин Гайдаров, криминален психолог: Трябва да се работи за реинтеграция и поддържаща социална подкрепа на хората с тежки психични проблеми"}
{"url": "http://www.focus-news.net/news/2018/03/24/2503593/petar-kirov-kmet-na-elhovo-nyama-promyana-v-nivoto-na-r-tundzha-ot-vchera.html", "text": "Няма промяна в нивото на р. Тунджа от вчера. Това заяви за  Агенция Фокус  кметът на Елхово Петър Киров. “Нивото на реката се задържа. Ограничение в движението на хора и МПС има само в Градския парк, където е зоната за отдих около реката. Нямаме нови залети територии”, посочи Киров.\r\nВиктория КРЪСТЕВА", "date": "2018.03.24", "title": "Петър Киров, кмет на Елхово: Няма промяна в нивото на р. Тунджа от вчера"}
{"url": "http://www.focus-news.net/news/2018/03/24/2503578/evrodeputatat-andrey-kovachev-enp-gerb-pregovorite-za-imeto-mezhdu-makedoniya-i-gartsiya-navlizat-vav-finalna-faza.html", "text": "Очакват се срещи на ниво министър-председател между Република Македония и Гърция за намиране на трайно решение на спора за името, обяви заместник-председателят на групата на ЕНП в Европейския парламент Андрей Ковачев (ЕНП-ГЕРБ) след проведена среща в Скопие между евродепутати и македонския премиер Зоран Заев. Това съобщиха от пресцентъра на ПП ГЕРБ.\r\nАндрей Ковачев оглави проучвателна мисия от членове на Групата на ЕНП в Европейския парламент в Македония тази седмица. В състава на делегацията участват още евродепутати от Естония и Словения. Те се запознаха със ситуацията в региона на Западните Балкани, както и с пречките в процеса на евроинтеграция на Македония.\r\n“България подкрепя Република Македония като най-близка до нас страна”, подчерта Ковачев при разговорите си както с премиера Зоран Заев, така и с председателя на ВМРО-ДПМНЕ Християн Мицковски. “В разговорите подчертах и важността на инфраструктурните проекти и особено на транспортния Коридор номер 8”, добави Ковачев.\r\nЗоран Заев благодари на България и по-специално на премиера Бойко Борисов за поставянето на Западните Балкани като един от главните приоритети на българското Председателство на ЕС. Това решение на България е от изключителна важност за бъдещето както на Македония, така и на региона, смята Заев. Македонският министър-председател отчете и активната политика на България за ускоряване на сътрудничеството в енергийния, транспортния и телекомуникационния сектор в целия регион.\r\nЕвродепутатите обсъдиха със Заев приоритетите пред Македония за интеграция в евроатлантическото пространство, както и проведената по-рано среща между външния министър Никола Димитров и гръцкия му колега Никос Кодзияс. Разговорите между двамата външни министри ще послужат за основа за предстоящия кръг от преговори за името на Македония между западната ни съседка и Гърция със специалния пратеник на ООН - Матю Нимиц. Срещата ще се проведе на 30 март във Виена. По думите на премиера Заев той вижда желание и в двете страни - Македония и Гърция, да намерят устойчиво, работещо решение на спора за името.\r\nЕвродепутатите от Групата на ЕНП разговаряха и с вицепремиера и министър по европейските въпроси на Македония Буяр Османи, с председателя на македонския парламент Талат Джафери, с държавния секретар в Министерството на външните работи - Виктор Димоски, както и с председателя на ВМРО-ДПМНЕ - Християн Мицковски, с представители на ръководството и на реформаторите от партията. Бяха проведени срещи и с „Младите европейски федералисти-Македония“, и с представители на македонското", "date": "2018.03.24", "title": "Евродепутатът Андрей Ковачев (ЕНП-ГЕРБ): Преговорите за името между Македония и Гърция навлизат във финална фаза"}
{"url": "http://www.focus-news.net/news/2018/03/24/2503596/ria-novosti-v-sarbiya-otdadoha-pochit-na-zaginalite-po-vreme-na-bombardirovkite-na-nato-prez-1999-godina.html", "text": "Властите и гражданите на Сърбия започнаха да отбелязват 19-та годишнина от бомбардировките на НАТО над Югославия с полагането на венци пред паметника на най-младите жертви на въздушните удари, предава РИА Новости.\r\nЦветя на паметника заедно с граждани бяха положени и от вицепремиера и министър на вътрешните работи Небойша Стефанович и от министър на иновациите на Сърбия Ненад Попович.\r\n„И сега продължава натискът Сърбия да стане член на НАТО, да даде Косово и да въведе санкции срещу Русия. Сърбия не е съгласна с такава принуда. Сърбия има президент и правителство, които няма да се подадат на натиска“, заяви Попович. Той добави, че страната ум ще запази традиционните си приятелски отношения с Русия и Китай.\r\nЦентралните възпоминателни мероприятия с участието на президента Александър Вучич и членовете на правителството ще преминат в събота вечерта в южния град Алексинац, който е силно пострадал от бомбардировките. Виктор Турмаков", "date": "2018.03.24", "title": "РИА Новости: В Сърбия отдадоха почит на загиналите по време на бомбардировките на НАТО през 1999 година"}
{"url": "http://www.focus-news.net/news/2018/03/24/2503600/glavniyat-sekretar-na-mvr-mladen-marinov-obekt-na-proverkata-na-sluchaya-na-gkpp-aerogara-sofiya-shte-bade-i-tova-che-toy-dostigna-do-men-dva-dni-po-kasno.html", "text": "Обект на проверката на случая на  ГКПП „Аерогара София“ ще бъде и това, че той достигна до мен два дни по-късно. Това каза на брифинг главният секретар на МВР гл. комисар Младен Маринов, предаде репортер на Агенция „Фокус“. „На фона на цялата работа на колегите по границата такива случаи на немърливост водят до падане на рейтинга на държавата по отношение на сигурността на границите. Ще сме безкомпромисни към всяко едно нарушение, предприели сме всички мерки. Обект на проверката ще бъде и това, че случаят достигна до мен два дни, след като се е случил. До момента обяснението е, че колегите са искали да се запознаят допълнително със ситуацията и да установят дали наистина е имало преминаване на пътници без проверка“, каза още главният секретар на МВР.\r\nТой коментира и случая със заловен на летището гражданин на Кипър, обявен за издирване от „Интерпол“. „В момента се подготвя процедурата за предаването му по съответния ред“, коментира гл. комисар Маринов.\r\nЦветилена СИМЕОНОВА", "date": "2018.03.24", "title": "Главният секретар на МВР Младен Маринов: Обект на проверката на случая на  ГКПП „Аерогара София“ ще бъде и това, че тoй достигна до мен два дни по-късно"}
{"url": "http://www.focus-news.net/news/2018/03/24/2503597/gl-komisar-svetlan-kichikov-sedem-sluzhiteli-na-granichna-politsiya-sa-vinovni-za-propusnatata-proverka-na-42-ma-patnitsi-na-gkpp-aerogara-sofiya.html", "text": "Седем служители на „Гранична полиция“ са виновни за пропуснатата проверка на 42-ма пътници на ГКПП „Аерогара София“. Това каза на брифинг главен комисар Светлан Кичиков, директор на Главна дирекция \"Гранична полиция\", предаде репортер на Агенция „Фокус“. „На 20 март в 15.20 часа пристига полет на „България еър“ от Франция, но по това време служителите, които е трябвало да извършат граничния контрол, не са били по местата си и част от пътниците са преминали, без да им бъде извършен такъв контрол. Тези лица са проверени и от тях няма такива, които да са издирани по един или друг повод. Това е недопустим пропуск на граничните служители, които са били на смяна. Тези служители са седем и към настоящия момент им се снемат обяснения, за да се установят истинските причини. На първо четене – нямало в момента полет, някой бил до тоалетна и т.н. 42 човека са преминали без проверка, което е около половината пътници от самолета“, каза още гл. комисар Кичиков и уточни, че самият факт, че цял един ден по-късно се подава сигналът е красноречив, че най-вероятно е имало опит за прикриване на случилото се.\r\nЦветилена СИМЕОНОВА", "date": "2018.03.24", "title": "Гл. комисар Светлан Кичиков: Седем служители на „Гранична полиция“ са виновни за пропуснатата проверка на 42-ма пътници на ГКПП „Аерогара София“"}
{"url": "http://www.focus-news.net/news/2018/03/24/2503602/prof-kalin-gaydarov-kriminalen-psiholog-razmita-e-granitsata-mezhdu-pasivnata-agresiya-i-krachkata-do-tezhkoto-kriminalno-prestaplenie.html", "text": "Границата между пасивната агресия и крачката до тежкото криминално престъпление е размита и индивидуалното съществуване е пряко свързано със социалното пространство и обществения организъм. Това каза за седмичното публицистично предаване „Метроном“ на Радио „Фокус“ криминалният психолог и бивш директор на Института по психология към МВР проф. Калин Гайдаров. Той уточни, че са важни ролите на семейството, училището и на обществото. \r\n„За съжаление много години бяха изпуснати и беше загърбен въпросът за възпитанието на младите хора, както в семейството, така и в училището, така и в образователните институции, пък и в широкото публично пространство, дори и през медиите. Това не беше дебатирано и не беше обсъждано. Обратното – беше занемарено, сега ние получаваме плодовете на това безхаберие и питаме защо се е получило така. За да се обърне тенденцията, трябва да се положат много усилия, трябва да се заяви, че това е сериозен проблем на общественото функциониране“, проф. Гайдаров. По думите му проблемът касае бъдещето на обществото, защото младите хора са това бъдеще и, ако те са невъзпитани, безотговорни и  агресивни, такова общество ще се оформи.", "date": "2018.03.24", "title": "Проф. Калин Гайдаров, криминален психолог: Размита е границата между пасивната агресия и крачката до тежкото криминално престъпление"}
{"url": "http://www.focus-news.net/news/2018/03/24/2503599/ministar-valentin-radev-vapreki-greshkata-na-gkpp-aerogara-sofiya-suhopatnite-ni-granitsi-prodalzhavat-da-se-pazyat-mnogo-dobre-i-nie-sme-dovolni.html", "text": "Въпреки грешката на ГКПП „Аерогара София“, сухопътните ни граници продължават да се пазят много добре и ние сме доволни. Това каза на брифинг министърът на вътрешните работи Валентин Радев, предаде репортер на Агенция „Фокус“. „Разпоредена е вътрешна проверка на случая на общо 13 души – на всички по веригата, включително и на ръководител на смяна, ръководител на софийското ГКПП и др. Те ще бъдат отстранени от работа и на тяхно място ще сложим екипи от Бургас и Варна, които са подготвени. Въпреки този пропуск, трябва да отбележа, че през цялото време проверките на летището са били засилени. Премиерът Бойко Борисов разпореди да направим и анализ на работата на летището назад във времето. Освен това съм разпоредил и проверка от Дирекция „Вътрешна сигурност“, защото не може всички да ги няма вкупом на работното им място“, обясни министър Радев и уточни, че не се изключва никаква версия дори и за умишлени действия.\r\n„Това, което се случва, е изумително и доста неприятно. Но въпреки грешката, сухопътните ни граници продължават да се пазят много добре и ние продължаваме да бъдем доволни. И не само ние, но и Фронтекс и т.н. Така че този случай е едно петънце, което трябва да изчистим бързо, и да  докажем на партньорите ни, че пазим добре границите на Европейския съюз“, каза още той уточни, че багажите на всички непроверени пътници са били прегледани. „Но фактът, че могат да минат въобще е престъпно нарушение на правилата“, коментира той.\r\nМинистър Радев уточни, че се очаква до дни проверката да приключи. „Надявам се, че това не е провокация и няма връзка с понеделник, когато тук идват лидерите на Европа и турския президент, взели сме засилени мерки“ уточни той.\r\nЦветилена СИМЕОНОВА", "date": "2018.03.24", "title": "Министър Валентин Радев: Въпреки грешката на ГКПП „Аерогара София“, сухопътните ни граници продължават да се пазят много добре и ние сме доволни"}
{"url": "http://www.focus-news.net/news/2018/03/24/2503580/samuel-zhbogar-pred-makedonskata-televiziya-24-vesti-nadyavam-se-da-se-otkrie-reshenie-za-imeto-predi-sreshtata-na-nato-na-visoko-ravnishte.html", "text": "Посланикът на ЕС в Македония Самуел Жбогар изрази желание за скорошното откриване на решение за спора за името между Гърция и Македония. Той заяви по време на интервю пред македонската телевизия  „24 Вести“ .\r\n„Искаме да намерим решение на името преди срещата на високо равнище на НАТО. Надяваме се, че и двете страни ще постигнат това. Виждаме, че в този момент и двете страни са твърдо решени да решат този проблем и да позволят напредък за гражданите \", заяви европейският посланик в Самуел Жбогар.\r\n„Европа е тук, за да ви помогне, ако имате нужда от помощ, но спорът се провежда в рамките на ООН и там трябва да остане“, заяви Жбогар\r\nПосланикът на ЕС заяви, че се надява за „чиста“ препоръка за започване на преговори за Македония в Съюза, но за определена дата решението е на страните членки. \r\n\"Процедурата, в която е приет езиковият закон, е работата на институциите. Срещнах се с президента Георге Иванов и председателя на парламента Талат Джафери - и двамата ми разказаха отношението и аргументите си. Законът за езиците не е европейски приоритет, а е закон, който е част от Рамковото споразумение“, допълни Жбогар. Виктор Турмаков", "date": "2018.03.24", "title": "Самуел Жбогар пред македонската телевизия „24 Вести“:  Надявам се да се открие решение за името преди срещата на НАТО на високо равнище"}
{"url": "http://www.focus-news.net/news/2018/03/24/2503598/bianka-ravnachka-rzi-blagoevgrad-tarsyat-se-lideri-za-svyat-bez-tuberkuloza-e-mototo-na-svetovniya-den-za-borba-s-tuberkulozata.html", "text": "„Търсят се: Лидери за свят без туберкулоза“ е мотото на Световния ден за борба с туберкулозата, който се отбелязва днес. Това каза за Радио „Фокус“-Пирин Бианка Равначка, старши експерт в Дирекция „Обществено здраве“ към Регионална здравна инспекция (РЗИ) – Благоевград. „Темата на мотото се фокусира върху поемането на ангажимент за прекратяване на туберкулозата, не само на най-високо политическо ниво, но и на всички нива от кметовете, управители на лечебни заведения, депутати и лидери на общността, на хора, засегнати от туберкулоза, защитници на гражданското общество, здравни работници, лекари или медицински сестри, НПО и други партньори. Всички те могат да бъдат лидери на усилията за прекратяване на туберкулозата в собствената си работа или терен”, заяви Равначка. \r\nТя посочи, че в периода 12-16 март 2018 г. са проведени безплатни прегледи за туберкулоза в Специализирана болница за активно лечение на пневмо-фтизиатрични заболявания – Благоевград ЕООД /СБАЛПФЗ /. „В рамките на инициативата се проведе скрининг за риска от туберкулоза чрез анкета и консултации. На хората в риск са направени допълнителни прегледи и изследвания. Данните сочат, че през годините кампанията е доказала своята ефективност, както за откриване на туберкулоза и латентна туберкулозна инфекция и за тяхното лечение, така и за прекъсване на веригата за предаване на инфекцията“, каза още Равначка. \r\nПо време на проведените за периода 2009 г. – 2017 г. „Дни на Отворени врати” броят на анкетираните за туберкулоза е 102 979 души. От тях 1 122 са диагностицирани с туберкулоза и са насочени за лечение, а 3 992 са обхванати с химиопрофилактика след открита латентна туберкулозна инфекция. „Туберкулозата е лечимо заболяване, стига да бъде открита навреме и да бъде проведено качествено лечение, съобразено с международните стандарти. В България диагностиката, лечението и профилактиката ѝ са безплатни за всички, които се нуждаят, независимо от техния здравноосигурителен статус“, посочи Равначка.\r\n“Профилактиката е най-важна и ние трябва да обръщаме внимание на нашето здраве“, коментира също експертът. По думите й Община Благоевград плътно подкрепя борбата с туберкулозата. „В Общината са назначени здравни и образователни медиатори. Ние имаме представители, които изключително добре работят с нас и много добре си координираме нещата. На територията на общината има неправителствени организации, които са спечелили конкурсите в министерството и работят съвместно с нас“, каза Равначка.  По думите й теренната работа е изключително трудна, защото се влиза в общности, които не допускат всички. „Трябват ни огромни усилия, за да спечелим тяхното доверие и да ни разпознават в общността. Общините вече обръщат внимание на това да има хора, които да съдействат и да сътрудничат, защото някои неща не се виждат. Най- важно за нашето здраве е профилактиката- спазваме ваксините, имунизациите, а след това отиваме на профилактични прегледи. При профилактичните прегледи се откриват страшно много неща“, каза Равначка.\r\nЛора КАЛЧЕВА", "date": "2018.03.24", "title": "Бианка Равначка, РЗИ-Благоевград: „Търсят се: Лидери за свят без туберкулоза“ е мотото на Световния ден за борба с туберкулозата"}
{"url": "http://www.focus-news.net/news/2018/03/24/2503607/burgas-obshtinata-shte-se-vklyuchi-v-initsiativata-chasat-na-zemyata.html", "text": "Община Бургас ще се включи в в инициативата \"Часът на Земята\". Това съобщиха от пресцентъра на Общината. Между 20.30 и 21.30 часа ще бъдат загасени светлините в сградата на Община Бургас.\r\nПо време на \"Часът на Земята\" милиони хора от целия свят символично гасят осветлението в домовете си за един час, а знакови сгради притъмняват. Така всички отправят призив за по-устойчиво бъдеще.\r\n\"Часът на Земята\" е най-голямата природозащитна инициатива в света и се провежда от 2007 година. Тя се трансформира в глобално общество, убедено в устойчивото бъдеще на планетата. Часът на Земята дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени.", "date": "2018.03.24", "title": "Бургас: Общината ще се включи в инициативата \"Часът на Земята\""}
{"url": "http://www.focus-news.net/news/2018/03/24/2503604/zam-predsedatelyat-na-gerb-tsvetan-tsvetanov-v-pomorie-bsp-pravyat-politikite-si-s-manipulatsii-i-cheren-piar.html", "text": "През годините едно нещо не се промени. Това е начинът, по който БСП прави политиките си – с манипулации и черен пиар. Това е лесният подход, но така не се предлагат реални политики в отговор на нуждите на българските граждани, заяви в Поморие председателят на ПГ на ГЕРБ и заместник-председател на партията Цветан Цветанов. В Поморие той взе участие в областния семинар на ГЕРБ-Бургас „Отворено управление, коалиция и стабилност“. Това съобщиха от пресцентъра на партията. В рамките на форума Цветанов изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС“. Председателят на ПГ на ГЕРБ коментира, че нашата роля е да противодействаме на тези манипулации и кампании с фалшиви новини като бъдем посланиците, които казват истината на хората.\r\n„Новите предизвикателства пред ГЕРБ са как да затвърдим подкрепата, която получавахме досега, и как да привлечем младите. 10 години в законодателната и изпълнителната власт и 12 години в местна не е малко време. Хората приемат за даденост направеното от нас през цялото това време. Младите, които сега са на 24-25 г. и които ние се стараем да привлечем към нас, не помнят какво е било преди 12 години“, отбеляза Цветанов и допълни, че тогава ГЕРБ е трябвало да се доказва, а успехът да се спечелят изборите е бил изключително труден. \r\nТой подчерта ролята на Димитър Николов и колко по-различно е изглеждал Бургас преди неговото управление. Цветан Цветанов обсъди с присъстващите и актуалните политически теми, като не пропусна да изтъкне успехите на правителството през последните месеци. „Няма делегация, която да не оцени гостоприемството ни и всичко това, което се прави от България“, категоричен бе той. По думите му в началото на седмицата в София е имало историческо събитие. „Приехме процедурните правила за парламентарен контрол върху работата на Европол от страна на националните парламенти и Европейския парламент. Този политически консенсус бе плод на много съвместни усилия между страните-членки на ЕС и представителите на европейските институции“, поясни Цветанов, който е и председател на Комисията по вътрешна сигурност и обществен ред в Народното събрание. В рамките на събитието той връчи карти за членство в партията на 11 представители от общинските структури в Бургаска област.\r\nНа свой ред кметът на Бургас Димитър Николов подчерта колко е важна ролята на ГЕРБ за развитието на региона. „Инфраструктурните проекти, благодарение на които област Бургас дръпна напред, са изключително благодарение на добрата работа с правителството на Бойко Борисов и управляващото мнозинство в парламента. Благодаря и на Цветан Цветанов, с когото винаги сме работили отлично“, каза още Николов.\r\n„Заедно с колегата ми народен представител – Ивелина Василева, имаме амбицията този форум да стане традиционен на тази дата всяка година. Радостен съм, че има толкова хора тук днес. Структурата на ГЕРБ в Бургас през годините е доказала, че е една от най-силните в страната“, бяха думите на народния представител от ГЕРБ-Бургас и областен координатор на партията Димитър Бойчев.", "date": "2018.03.24", "title": "Зам.-председателят на ГЕРБ Цветан Цветанов в Поморие: БСП правят политиките си с манипулации и черен пиар"}
{"url": "http://www.focus-news.net/news/2018/03/24/2503603/binali-yaldaram-nikoy-ne-mozhe-da-opredelya-badeshteto-na-blizkiya-iztok-bez-turtsiya.html", "text": "Министър-председателят на Турция Бинали Йълдъръм заяви в събота, че никой не може да определя бъдещето на близкоизточния регион без Турция, предава Anadolu Agency.\r\n„Да спрем на западния бряг на Ефрат и да не пресичаме на изток. Няма изток или запад за терора, който е нашата основна мишена и ние ще го ликвидираме. Ще направим всичко, което трябва. Никой не може да определя бъдещето на региона без Турция“, заяви Йълдъръм в изказване пред академичния състав на университета Хасан Калионцу в югоизточната провинция Газиантеп.\r\nСпоред неговите думи, турската армия провежда „успешно“ наземните и въздушните операции и ще успее да елиминира заплахите за граничната сигурност на Турция, териториалния й интегритет, сигурността на живота и собствеността на гражданите й.\r\n„Където и да има терористична заплаха, тя е мишена за нас“, добави турският премиер.\r\nПревод и редакция:", "date": "2018.03.24", "title": "Бинали Йълдъръм: Никой не може да определя бъдещето на Близкия Изток без Турция"}
{"url": "http://www.focus-news.net/news/2018/03/24/2503610/burgas-52-godishen-mazh-se-e-prostrelyal-s-pushka-v-glavata-v-selo-momina-tsarkva.html", "text": "52-годишен мъж от Бургас се е самопрострелял с пушка в областта на главата, съобщи за Радио „Фокус“-Бургас говорителят на ОДМВР-Бургас Цветелина Рандева. Тялото на мъжа е открито около 21.00 часа снощи в обитавана от него къща в село Момина църква. То е транспортирано за аутопсия в УМБАЛ-Бургас. По случая е образувано досъдебно производство.\r\nМария РУСЕВА", "date": "2018.03.24", "title": "Бургас: 52-годишен мъж се е прострелял с пушка в главата в село Момина църква"}
{"url": "http://www.focus-news.net/news/2018/03/24/2503609/veliko-tarnovo-20-000-kasa-kontrabandni-tsigari-i-tyutyun-sa-izzeti-pri-politseyska-aktsiya-v-oblastta.html", "text": "20 000 къса контрабандни цигари и тютюн са иззели служители на сектор „Противодействие на икономическата престъпност“ и полицейското управление в Стражица, съобщиха от Областна дирекция на МВР – Велико Търново. При продължаващата акция на полицейските служители за противодействие разпространението на акцизни стоки без бандерол, е извършена проверка на товарен автомобил „Мерцедес“, паркиран в складова база във Велико Търново. Намерени и иззети са 20 000 къса цигари, без акцизен бандерол. По случая е започнато досъдебно производство. Същия ден при проверка в жилище в Стражица, обитавано от 44-годишен мъж са установени и иззети 100 г. тютюн, без акцизен бандерол. По случая е образувана преписка, която е подготвена за налагане на административно наказание.", "date": "2018.03.24", "title": "Велико Търново: 20 000 къса контрабандни цигари и тютюн са иззети при полицейска акция в областта"}
{"url": "http://www.focus-news.net/news/2018/03/24/2503606/vidin-kmetat-na-grada-otmeni-bedstvenoto-polozhenie.html", "text": "На заседание на Общинския щаб за защита при бедствия днес, бе направен анализ на актуалната обстановка на територията на Община Видин. Това съобщиха от пресцентъра на Община Видин. Припомняме, че във връзка с усложнената ситуация поради обилен снеговалеж и снегонавяване, на 23.03.2018 г. бе въведен в действие Общинският план в частта „Защита при снегонавявания, обледявания, свлачища и пожари“ и обявено бедствено положение на територията на цялата община. \r\nСлед слабия снеговалеж през изминалата нощ снежната покривка се е увеличила с още 5-6 см. Във всички селища на Общината е почистено и проходимо. Почистена са също улиците и подстъпите към гробищните паркове. Няма затворени участъци от четвъртокласната пътна мрежа, достъпът до населените места е осигурен. В проблемните отсечки са направени разширения. Работят всички съоръжения на помпената станция за питейна вода при с. Сланотрън, където бе прекъснато електрозахранването. Отводнителните станции са на денонощен режим. Няма постъпили сигнали за бедстващи хора, всички пациенти на хемодиализа са транспортирани до видинската болница.\r\n„При анализиране на обстановката нямаме предпоставки, които да представляват опасност за здравето и живота на населението на Община Видин, както и за околната среда. Нямаме предпоставки за нанасяне на вреди и щети на държавната и общинската инфраструктура, на имуществото на гражданите. Продължаваме наблюдението и работата в сложната зимна обстановка, като считам, че са отпаднали условията за въвеждане на бедствено положение“ – обобщи Ценков. Той благодари на членовете на щаба за техния професионализъм и всеотдайност: „Целта беше да направим превенция на създалата се опасност на територията на Община Видин и да не бъдат нанесени вреди както на хората, така и на имуществото им, на държавната и общинската собственост“.\r\nСъс заповед на кмета на Видин  бедственото положение за територията на цялата община е отменено, считано от 14.00 часа на 24.03.2018 г.", "date": "2018.03.24", "title": "Видин: Кметът на града отмени бедственото положение"}
{"url": "http://www.focus-news.net/news/2018/03/24/2503591/predsedatelyat-na-pg-na-gerb-tsvetan-tsvetanov-v-pomorie-kam-momenta-nyamame-danni-za-da-pristapim-kam-izgonvane-na-ruski-diplomati-ot-balgariya.html", "text": "Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към изгонване на руски дипломати от България. Това коментира пред медии в Поморие председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. В Поморие той участва в областния семинар на ГЕРБ-Бургас „Отворено управление, коалиция и стабилност“.\r\n„Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили – това са държави, които изповядват европейските демократични ценности”, заяви Цветанов.\r\n„БСП не са алтернатива. Те не могат да се похвалят с управленски решения, които да са отговори на поставени от хората въпроси. Точно затова тяхната единствена цел е да рушат“, посочи Цветанов.\r\n„Искам да благодаря на бургаските колеги, на местните кметове, на депутатите. На срещи като днешната трябва да си говорим за реалните политики, които можем да реализираме за предстоящите местни и европейски избори. Също така трябва да се подготвим да противодействаме на фалшивите новини, манипулациите и спекулациите на политическите ни опоненти“, обясни председателят на ПГ на ГЕРБ. Той коментира, че именно при управлението на ГЕРБ морските общини в област Бургас са изживели разцвета си. „Доверието, което имаме днес, е на базата на видимите резултати, които постигнахме тук през годините“, уточни Цветанов.\r\nТой разказа как преди 2 седмици в София е имало изключително силно мероприятие - форума на Групата на ЕНП в Комитета на регионите. „Това събитие събра на едно място представители на европейските институции с кметовете и председателите на общинските съвети от ГЕРБ от цялата страна. Заедно дискутирахме това, което трябва да се подготви в Европа за новия финансов период“, сподели Цветанов.\r\nПо думите му европейската солидарност е ключова за развитието на българските общини. „Една от нашите основни цели е да я запазим и за Новия програмен период, който започва през 2020 г. През изминалия програмен период отделените средства, за които можеха да кандидатстват българските общини, бяха над 7 млрд. лева. Това е сериозен ресурс който не може да дойде от данъци и държавата“, уточни Цветанов.", "date": "2018.03.24", "title": "Председателят на ПГ на ГЕРБ Цветан Цветанов в Поморие: Към момента нямаме данни, за да пристъпим към изгонване на руски дипломати от България"}
{"url": "http://www.focus-news.net/news/2018/03/24/2503613/daniela-kostova-obshtina-asenovgrad-programata-za-velikdenskite-praznitsi-zapochva-oshte-na-27-mart-i-vklyuchva-izlozhbi-kontserti-i-rabotilnitsi-za-pisani-yaytsa.html", "text": "Програмата за великденските празници в Асеновград започва още на 27 март и включва изложби, пленери, базари, концерти и работилници за писани яйца. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград.  По думите й празничната програма за Великден започва в 18.30 часа на 27 март, когато в Градската библиотека „Паисий Хилендарски“ ще се състои откриването на изложба-базар на приложниците Славена Шумарова-Запрянова, Красимира Маринова, Цвети Балтова и Диана Ласкова, озаглавена „Великденски настроения”.\r\n„На 29 март програмата продължава с великденски пленер за изписване на големи магически яйца.  Той ще се проведе вече за шести пореден път, като тази година ще започне от 15.00 часа в Градската библиотека. Един от нашите художници Илиян Георгиев изработва големи гипсови яйца, които са по-високи от половин метър. Деца от всички училища участват, изписват яйцата, които после се слагат на видно място пред Общината или пред други обществени сгради. Хората могат да видят, да се порадват на багрите им и да се снимат с тях. На този пленер ще стане и награждаването на победителите от конкурса за рисунка „Вълшебният свят на книгите“, който обяви Градската библиотека. Самият пленер ще бъде съпътстван  от детски празник с участието на  различни детски творчески състави. Ще бъде весело и цветно, като са отворени вратите за всички деца, които искат да дойдат и да се забавляват. В същия ден, но от 17.30 часа, ще се състои акордеонен концерт на възпитаници на Берлинското музикално училище“, каза Даниела Костова.\r\nНа 30 март програмата за великденските празници продължава със следваща работилница за писани яйца. Тя ще се проведе от 14.00 часа в сградата на Етнографската къща. В работилницата ще се включат основно децата от детско ателие „Витраж” от СУ „Св. св. Кирил и Методий” в Асеновград с художествен ръководител Диана Коройчева, които ще творят съвместно с децата от Дневния център за деца с увреждания. „Това е една традиция, която Историческият музей в града поддържа от много години. Искаме децата с увреждания да бъдат част от всички останали, да се радват както всички останали и да могат с другите деца да се занимават , да оцветяват яйца и да правят великденски украси“, посочи Костова.\r\nНа 1 април – Цветница, програмата за Великден ще продължи с празничен концерт на НЧ „Родолюбие“. Той ще започне в 11.00 часа пред културната институция, като при лошо време проявата ще се осъществи на закрито.  На 2 април от 18.00 часа в Градската библиотека ще се проведе великденски концерт на Народно читалище „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”.\r\nНа 4 април в Историческия музей в Асеновград ще се състои откриването на гостуваща изложба от специализирания музей за резбарско и зографско изкуство  в град Трявна, озаглавена „От ръката тревненска”. Събитието ще започне в 17.30 часа в музея, като посетителите ще имат възможността да видят много икони, дърворезби, като ще чуят и разказ за традициите в тези изкуства.\r\nВеликденската програма на Община Асеновград продължава на 5 април с трета великденска работилница за яйца. Тя ще започне от 17.00 часа в Народно читалище „Св. преп. Паисий Хилендарски”, като носи името „Шарено яйце, писано”.  \r\nСъбитията по повод великденските празници завършват на 9 април, втория ден на Великден, с празничен концерт на централния площад „Акад. Николай Хайтов“. В 11.00 часа за жителите и гостите на града ще пее народният певец Здравко Мандаджиев. Присъстващите ще се насладят и на танцово шоу „Кабири”.\r\nТони МИХАЙЛОВ", "date": "2018.03.24", "title": "Даниела Костова, Община Асеновград: Програмата за великденските празници започва още на 27 март и включва изложби, концерти и работилници за писани яйца"}
{"url": "http://www.focus-news.net/news/2018/03/24/2503611/daily-sabah-turskata-armiya-ustanovi-palen-kontrol-nad-afrin.html", "text": "Северозападният сирийски район Африн изцяло е под контрола на турската армия, съобщиха от Въоръжените сили на Турция в събота, предава турското издание Daily Sabah.\r\nТурските военни съобщиха, че вече всички селища в района Африн са прочистени от терористите.\r\nПо-рано в събота началникът на Генералния щаб на Турция генерал Хулуси Акар заяви, че остават само няколко села преди да бъде установен пълен контрол над района, като добави, че е било възможно контратерористичната операция да бъде завършена преди няколко дни, ако не е било толкова важно за Турция да не наранява мирни граждани.\r\nПревод и редакция:", "date": "2018.03.24", "title": "Daily Sabah: Турската армия установи „пълен контрол“ над Африн"}
{"url": "http://www.focus-news.net/news/2018/03/24/2503612/tass-sergey-skripal-e-iskal-ot-razreshenie-ot-vladimir-putin-da-se-varne-v-rusiya.html", "text": "Отровеният в Солсбъри бивш сътрудник на ГРУ Сергей Скрипал се е обръщал към президента на Русия с молба да му позволи да се върне в Русия. С такова утвърждение в събота излезе британската медийна корпорация BBC, като се позовава на съученика  на Скрипал Владимир Тимошков. Кремъл опроверга тази информация, предава ТАСС.\r\nСпоред версията на Тимошков, той е разговарял по телефона със Скрипал през 2012 година, когато вече се е намирал във великобритания. Бившият полковник от ГРУ е разказал на своя съученик, че е написал писмо на руския президент, в което е поискал прошка. „Той е помолил Владимир Владимирович Путин да го помилва и да му разреши да се върне в Русия, тъй като там са неговите майка, брат и всичките му роднини“, разказа Тимошков, като е добавил, че Скрипал е съжалявал за ролята си на „двоен агент“.\r\nПревод и редакция:", "date": "2018.03.24", "title": "ТАСС: Сергей Скрипал е искал от разрешение от Владимир Путин да се върне в Русия"}
{"url": "http://www.focus-news.net/news/2018/03/24/2503616/elitsa-petrova-informatsionen-tsentar-za-psihichno-zdrave-blagoevgrad-prez-2017-godina-razkrihme-okolo-10-sluchaya-na-tuberkuloza-na-teritoriyata-na-oblastta.html", "text": "През 2017 година разкрихме около 10 случая на туберкулоза на територията на област Благоевград. Това каза за Радио „Фокус“-Пирин Елица Петрова от Информационен център за психично здраве-Благоевград. „Нашата организация работи по програмите свързани с туберкулозата от 2011 година. Първоначално целевата група, с която работихме беше имигранти, тъй като Благоевград беше на пето място по брой на емигранти за страната. Вече трета година работим с целева група - „компактни ромски общности“, посочи Петрова. \r\nПо думите й основната задача на организацията е да подпомага работата на Специализираната болница по пневмо-фтизиатрични заболявания в Благоевград. „Основното нещо, което правим е да скринираме за риск от туберкулоза, т. е. - чрез специално изработена анкетна карта сътрудниците на терен, а именно - хората, които ежедневно се срещат с представители на целевата група, оценяват те дали имат риск от това да са болни, чрез задаване на 20 въпроса. Ако има риск, насочваме и придружаваме лицата до лечебното заведение, където с помощта на старшата сестра се извършват проби манту, взимат се микробиологични изследвания и, ако се наложи, се правят рентгенови изследвания“, каза Петрова. \r\nИнформационен център за психично здраве-Благоевград се занимава със случаи, в които някой от диагностицираните болни напусне стационара и отказва да се лекува. \r\n„Идеята е сътрудниците да успеят да го мотивират да се придържа към лечението, като в това влиза и да подпомогнат неговото семейство. През 2017 година имаме около 10 случая, които разкрихме на територията на област Благоевград. Повечето са с латентна туберкулоза. Имахме и две деца с активна туберкулоза - на 2 и 5 години, които се лекуваха в София. След това нашата задача беше да подпомогнем семействата към правилен и по-здравословен начин на живот. В това семейство, освен двете деца, бабата беше с активна туберкулоза и още двама души бяха с латентна“, заяви също Петрова.\r\nЛора КАЛЧЕВА", "date": "2018.03.24", "title": "Елица Петрова, Информационен център за психично здраве-Благоевград: През 2017 година разкрихме около 10 случая на туберкулоза на територията на областта"}
{"url": "http://www.focus-news.net/news/2018/03/24/2503617/blagoevgrad-na-gkpp-kulata-trafikat-e-intenziven-na-vhod-za-tovarni-avtomobili.html", "text": "На ГКПП „Кулата“ трафикът е интензивен на вход за товарни автомобили.  Това съобщиха за Радио „Фокус“ – Пирин от „Гранична полиция“.  Без проблеми се извършва преминаването през ГКПП „Илинден“. Трафикът на останалите пунктове по българо-гръцката граница също е нормално натоварен.\r\nЛора КАЛЧЕВА", "date": "2018.03.24", "title": "Благоевград: На ГКПП „Кулата“ трафикът е интензивен на вход за товарни автомобили"}
{"url": "http://www.focus-news.net/news/2018/03/24/2503615/pss-planinski-spasiteli-provedoha-dve-aktsii-v-pirin.html", "text": "Две акции проведоха планинските спасители в Пирин планина. Това съобщиха за Агенция „Фокус“ от Планинската спасителна служба (ПСС) към БЧК. \r\nПървата акция е стартирала след подаден сигнал за изгубени двама души в района на Дамянишка долина. 10-годишно дете и баща му са заседнали в района на х. Дамяница. Акцията е приключила около 13.00 часа, когато те са били открити от планинските спасители и изведени от опасната ситуация. \r\nВтората спасителна акция е била за сваляне през улеите от връх Тодорка към Бъндерица на човек със скъсани връзки в коляното. В нея са участвали 6 планински спасители. И двете акции са завършили благополучно.\r\nИван ЛАЗАРОВ", "date": "2018.03.24", "title": "ПСС: Планински спасители проведоха две акции в Пирин"}
{"url": "http://www.focus-news.net/news/2018/03/24/2503608/eurasia-daily-polsha-iska-da-poluchi-ot-germaniya-poveche-ot-500-miliarda-dolara-reparatsii.html", "text": "Председателят на Комисията по репарациите на полския сейм Аркадиуш Мулярчик заяви в хода на изказване от трибуната на парламента във Варшава, че Германия е длъжна да изплати на поляците повече от $543 млрд компенсации за щетите, нанесени в годините на Втората световна война. Според неговите думи, през 1990 година сумата е била $285 млрд, но като се отчете покупателната способност на долара през 2017 година се получава сумата $543 млрд, цитира думите на политика полското издание Dziennik. Но това не е цялата сума, която полската страна има намерение да изиска от Германия. Отделно трябва да се изплатят и военни репарации на стойност около $49 млрд, пише руското електронно издание EurAsia Daily.\r\nМулярчик подчерта също, че съгласно наличните данни, броят на пострадалите от нацистка Германия поляци, към 1990 година, е около 13 милиона и 315 хиляди. Сред тях са закараните насилствено на работа в Германия, оцелелите от концлагерите, гражданските инвалиди, преселените хора и сираците. Затова компенсацията от Германия „принадлежи по право на полските граждани“. Огромното мнозинство от жертвите вече са починали и повечето от тях никога не са получили пукната марка, долар или злато от Германия“, заяви председателят на Комисията по репарациите.\r\n Изданието припомня, че в началото на март 2018 година Мулярчик заяви, че Полша има намерение да изиска от Германия $850 млрд репарации. Както каза той, през 2018 година Комисията ще предостави на правителството оценъчен доклад oтносно сумата на компенсацията, която Полша може да поиска от Германия. При това Мулярчик подчерта, че е „по-реално“ Полша да получи компенсация от Германия, „отколкото от Русия“, която, според неговото мнение „не спазва международното право“.\r\nОще в края на август 2017 година тогавашния премиер на страната Беата Шидло заяви, че страната има право да изиска от Германия репарации за щетите, нанесени на републиката в хода на Втората световна война. През есента полският Сейм създаде Комитет по въпроса за изплащането на репарации от Германия, а през септември 2017 година се появи оценка за „целенасоченото и организирано изтребление на населението, както и принудителната работа и преднамереното унищожаване на имущество“ на стойност $48,8 млрд. Тогава специалистите заявиха, че Полша е понесла „заради окупационната политика на Берлин най-големите по отношение към общата численост на населението загуби от всички страни в Европа“.\r\nПолша получава репарации от Берлин до 1953 година, когато решава да се откаже от по-нататъшни изплащания от страна на Германия, по съвет от Москва. Затова в немската столица не виждат никакви основания за полските претенции. Освен това, според мнението на германските експерти, исковете са станали невалидни в момента на сключването през 1990 г. на Споразумението за окончателно урегулиране на отношенията с Германия (договора \"2 + 4\"), когато е постигнато съгласие, че договорът \"от този момент блокира всички искания за обезщетение\".\r\nПревод и редакция:", "date": "2018.03.24", "title": "EurAsia Daily: Полша иска да получи от Германия повече от 500 милиарда долара репарации"}
{"url": "http://www.focus-news.net/news/2018/03/24/2503618/tass-rusiya-e-sazdala-grupirovki-nositeli-na-krilati-raketi-na-vsichki-strategicheski-napravleniya.html", "text": "Групировки носители на ракети с голям обсег с въздушно и морско базиране са създадени на всички стратегически направления в Русия. Това съобщи началникът на Генералния щаб на руските ВС – първият заместник-министър на отбраната на страната Валерий Герасимов, цитиран от ТАСС.\r\n„На всяко стратегическо направление са създадени групировки носители на крилати ракети с голям обсег с въздушно и морско базиране, които са способни да осъществяват сдържане в стратегически важни райони“, заяви Герасимов.\r\nСпоред думите на руския военен, опитът от последните локални войни, особено операцията в Сирия, е дал тласък за усъвършенстването на системите за комплексно поражение на противника. Герасимов уточни, че за повишаване на ефективността на системите се отделя особено внимание на развитието на високоточните оръжия.\r\nПревод и редакция:", "date": "2018.03.24", "title": "ТАСС: Русия е създала групировки носители на крилати ракети на всички стратегически направления"}
{"url": "http://www.focus-news.net/news/2018/03/24/2503620/samo-za-dva-chasa-ombudsmanat-maya-manolova-sabra-polovin-ton-hrana-za-kampaniyata-velikden-za-vseki-dari-praznik-na-baba-i-dyado.html", "text": "Само за два часа омбудсманът Мая Манолова събра половин тон храна за кампанията „Великден за всеки – дари празник на баба и дядо“. Това съобщиха от пресцентъра на Омбудсмана на Република България. Шест препълнени колички с хранителни продукти за по-малко от два часа събра инициативата „Купи и сподели” в един от столичните магазини на „Билла” тази сутрин. Тя се провежда под егидата на омбудмана Мая Манолова и е част от голямата кампания на националния обществен защитник “Великден за всеки-дари празник на баба и дядо”, която за трета поредна година набира средства и храни за възрастните хора, които няма да получат надбавки върху пенсииите си за големия християнски празник.\r\nДнес Манолова и екипът й, заедно с доброволци от ръководената от нея институция и от Българския червен кръст, лично агитира клиентите на търговската верига да подкрепят акцията \"Купи и сподели\", която стартира вчера в 13 града в цялата страна. В инициативата се включи и Бойко Сачански, управителят на „Билла”.\r\n„Възрастните хора на България имат нужда от нашата подкрепа като общество, като бизнес, като граждани да подкрепим трапезата на бедстващ пенсионер за великденските празници“, заяви омбудсманът по време на акцията.\r\nПри предишните две години бяха събрани над два милиона лева в пари и хранителни продукти, с които бяха зарадвани десетки хиляди български пенсионери.\r\n„Има още две седмици, в които да покажем, че сме добри, съпричастни, че ни пука за това как живеят нашите баби и дядовци, нашите майки и бащи. Всеки може да направи добро, да се почувства щастлив на празника. Сигурна съм, че в крайна сметка не само тези, които получават, но и тези, които даряват получават огромно удоволетворение преди големия християнски празник, че са споделили това, което имат с тези, които се нуждаят, че са проявили доброта. Българите са добри хора и имат време да направят по едно добро до Великден“, допълни Манолова.\r\nПо традиция \"Купи и сподели\" се реализира в двете последователни седмици преди Великден, в дните от петък до неделя /23-25 март 2018 г. и 30 март - 1 април 2018 г./, в партньорство с най-мащабните хранителни вериги в страната Билла, Кауфланд и Лидъл, като към тях по места се присъединяват и други големи супермаркети.\r\nКлиентите ще могат да оставят купените и дарените продукти в специално поставените за целта на изхода колички, брандирани с логото на кампанията. Доброволците на „Великден за всеки“ от Български Червен кръст, Национален алианс за работа с доброволци, Национално сдружение „Младежки глас“, Младежки дом – Сливен, ЕГ „Васил Карагьозов“ от гр. Ямбол, Фондация П.У.Л.С. и младежи от група „отГОворните“ ще оказват съдействие на всички, които решат да подкрепят благородната кауза.\r\nХранителни продукти могат да бъдат дарени, по градове, в следните магазини и часове: \r\n- гр. Бургас – Магазин на БИЛЛА, адрес: кръстовище „Трапезица“, от 18.00 до 20.00 часа;\r\n- гр. Варна – Магазин на БИЛЛА, адрес: бул. „Вл. Варненчик“ № 48, от 18.00 до 20.00 часа;\r\n- гр. Варна – Магазин на BULMAG, адрес: ул. „Андрей Сахаров“ №2, целодневно и без доброволци;\r\n- гр. Варна – Магазин на BULMAG, адрес: бул. „Константин и Фружин“ № 41, целодневно и без доброволци;\r\n- гр. Горна Оряховица – Магазин на КАУФЛАНД, адрес: ул. „Мано Тодоров“ № 7А, от 18.00 до 20.00 часа;\r\n- гр. Горна Оряховица – Магазин на ЛИДЛ, адрес: ул. „Христо Смирненски“ № 14, от 18.00 до 20.00 часа;\r\n- гр. Дулово – Магазин на BULMAG, адрес: ул. „Силистренско шосе“ № 9, целодневно и без доброволци;\r\n- гр. Кюстендил – Магазин на БИЛЛА, адрес: бул. „Пауталия“ № 10, от 18.00 до 20.00 часа;   \r\n- гр. Кюстендил – Магазин на КАУФЛАНД, адрес: бул. „Македония“ № 10, от 18.00 до 20.00 часа;    \r\n- гр. Перник – Магазин на БЛЯН, адрес: ул. „Юрий Гагарин“ № 15, целодневно и без доброволци;    \r\n- гр. Перник – Магазин на БЛЯН, адрес: кв. „Изток“, ул. „Рашо Димитров“ № 87, целодневно и без доброволци;    \r\n- гр. Перник – Магазин на КАУФЛАНД, адрес: ул. „6-ти май“ № 1, от 18.00 до 20.00 часа;    \r\n- гр. Пловдив – Магазин на БИЛЛА, адрес: бул. „6-ти септември“ № 221, от 18.00 до 20.00 часа;          \r\n- гр. Пловдив – Магазин на БИЛЛА, адрес: Автогара „Родопи“, ул. „Македония“ № 2, от 18.00 до 20.00 часа;\r\n- гр. Пловдив – Магазин на КАУФЛАНД, адрес: кв. „Тракия“ бул. „Освобождение“ № 47, от 18.00 до 20.00 часа;   \r\n- гр. Пловдив – Магазин на ЛИДЛ, адрес: бул. „Пещерско шосе“ 34, от 18.00 до 20.00 часа;    \r\n- гр. Пловдив – Магазин на СЛЪНЧЕВИ ЛЪЧИ, адрес: бул. „Никола Вапцаров“ № 23, целодневно и без доброволци;\r\n- гр. Пловдив – Магазин на СЛЪНЧЕВИ ЛЪЧИ, адрес: ул. „Михалаки Георгиев\" N25, целодневно и без доброволци;    \r\n- гр. Пловдив – Магазин на ТРИУМФ, адрес: кв. „Тракия“, ул. „Шипка“ № 6, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от  10.00 до 14.00 часа, 31 март /събота/ и  1 април /неделя/ от  10.00 до 14.00 часа;\r\n- гр. Пловдив – Магазин на ТРИУМФ, адрес: кв. „Каршияка“, ул. „Васил Левски“ № 3, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от  10.00 до 14.00 часа, 31 март /събота/ и  1 април /неделя/ от  10.00 до 14.00 часа;  \r\n- гр. Пловдив – Магазин на ТРИУМФ, адрес: МОЛ Марково Тепе – ниво 2, бул. „Руски“ № 53, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от  10.00 до 14.00 часа, 31 март /събота/ и  1 април /неделя/ от  10.00 до 14.00 часа;\r\n- гр. Пловдив – Магазин на ТРИУМФ, адрес: кв. „Кючук Париж“ бул. „Ал. Стамболийски“ № 33, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от  10.00 до 14.00 часа, 31 март /събота/ и  1 април /неделя/ от  10.00 до 14.00 часа;\r\n- гр. Пловдив – Магазин на ТРИУМФ, адрес: кв. „Изгрев“ ул. „Герлово“ № 1, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от  10.00 до 14.00 часа, 31 март /събота/ и  1 април /неделя/ от  10.00 до 14.00 часа;\r\n- гр. Сливен – Магазин на КАУФЛАНД, адрес: бул. „Георги Данчев“ № 30, от 18.00 до 20.00 часа;\r\n- гр. София – Магазин на БИЛЛА, адрес: бул. „България“, от 18.00 до 20.00 часа;\r\n- гр. София – Магазин на БИЛЛА, адрес: кв. „Младост“ 1, от 18.00 до 20.00 часа;\r\n- гр. София – Магазин на КАУФЛАНД, адрес: бул. „Ген. Тотлебен“ № 36, от 18.00 до 20.00 часа;\r\n- гр. София – Магазин на КАУФЛАНД, адрес: ул. „Тодор Каблешков“ № 3, от 18.00 до 20.00 часа;\r\n- гр. София – Магазин на ЛИДЛ, адрес: кв. „Младост“, ул. „Андрей Ляпчев“ № 52, от 18.00 до 20.00 часа;  \r\n- гр. София – Магазин на ЛИДЛ, адрес: бул. „Ген. Скобелев“ № 62А, от 18.00 до 20.00 часа; \r\n- гр. Стара Загора – Магазин на ЛИДЛ, адрес: ул. „Хаджи Димитър Асенов“ № 3, от 18.00 до 20.00 часа; \r\n- гр. Търговище – Магазин на BULMAG, адрес: ул. „Ген. Скобелев“ № 1, целодневно и  без доброволци;\r\n- гр. Търговище – Магазин на BULMAG, адрес: бул. „Сюрен“ № 1, целодневно и  без доброволци;\r\n- гр. Търговище – Магазин на BULMAG, адрес: ул. „Трапезица“ № 15, целодневно и  без доброволци;\r\n- гр. Шумен – Магазин на BULMAG, адрес: бул. „Велики Преслав“ № 28, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци;\r\n- гр. Шумен – Магазин на BULMAG, адрес: бул. „Мадара“ № 30, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци;\r\nгр. Шумен – Магазин на BULMAG, адрес: бул. „Македония“ № 40, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци;\r\nгр. Шумен – Магазин на BULMAG, адрес: ул. „Искър“ № 7, целодневно и  без доброволци;\r\nгр. Шумен – Магазин на BULMAG, адрес: ул. „Панайот Хитов“ № 2, целодневно и  без доброволци;\r\nгр. Шумен – Магазин на BULMAG, адрес: ул. „Симеон Велики“ № 49, целодневно и  без доброволци;\r\nгр. Шумен – Магазин на BULMAG, адрес: ул. „Странджа“ № 21, целодневно и  без доброволци;\r\nгр. Ямбол – Магазин на КАУФЛАНД, адрес: бул. „Граф Игнатиев“ № 30, 23, 24 и 25 март ,от петък до неделя, от 18.00 до 20.00 часа;\r\nгр. Ямбол – Магазин на ВИЛТОН, адрес: кв. „Каргон“, ул. „Д-р Кръстев“ № 2, от 18.00 до 20.00 часа;\r\nгр. Ямбол – Магазин на ВИЛТОН, адрес: кв. „Златен рог“, от 18.00 до 20.00 часа.\r\nКампанията „Великден за всеки – дари празник на баба и дядо“ може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст:\r\nIBAN: BG53UNCR70001522802795\r\nБанков код: UNCRBGSF.\r\nДарения могат да бъдат направени и със SMS 1255 -  на стойност 1 лев, освободен от ДДС. On-line дарения от България и чужбина се приемат на сайта на БЧК – www.redcross.bg.\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна, списък с които е публикуван в интернет на адрес: https://goo.gl/9WP9Pq.\r\nВъзрастните хора ще получават своите ваучери с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще се раздават събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.03.24", "title": "Само за два часа омбудсманът Мая Манолова събра половин тон храна за кампанията „Великден за всеки – дари празник на баба и дядо“"}
{"url": "http://www.focus-news.net/news/2018/03/24/2503601/zam-ministar-valentin-yovev-stroitelstvoto-na-obhodnoto-trase-zaobikalyashto-svlachishteto-na-patya-smolyan-madan-varvi-s-palna-sila.html", "text": "Алтернативното трасе, което заобикаля свлачището, което затвори главен път Смолян-Мадан в района на село Тикале, е пробито. Това съобщи заместник-министърът на регионалното развитие и благоустройството инж. Валентин Йовев, който извърши оглед на място, съобщиха от пресцентъра на министерството. В инспекцията участваха и заместник-областните управители на Смолян Валентин Гърбелов и Андриян Петров, кметът на община Смолян Николай Мелемов, заместникът му инж. Марияна Цекова и Костадин Тотев - зам.-директор на ВиК – Смолян. Строителството на новото обходно трасе върви с пълна сила. Работи се дори в събота и неделя при валежи от сняг в сложен горски терен“, коментира зам.-министър Йовев. Той отбеляза, че в момента обходното трасе, което е дълго около 1 км, се уширява, заздравява се пътната основна, изграждат се системи за отводняване и обезопасителни съоръжения, за да може да поеме трафика на автомобили до 12 тона.   Работи се и по самото свлачище, видя на място още зам.-министър Йовев. В момента специализирана техника изследва основата на свлачището и здравината на републиканския път под него. „Добрата новина е, че шосето в компрометирания участък не е засегнато от свлачищни процеси“, заяви заместник-регионалният министър. Направено е и пълно геоложко заснемане. \r\nСпоред инж. Йовев на този етап не може да се предприемат действия по разчистване на падналите земни маси, защото при това преовлажняване има съществен риск от отцепване на нови скали и кал. „Евентуални нови срутвания, или разчиствания с взривове, може да доведат до падане на големи маси в корито на река Черна и да се образува стена, която да спре течението. Така ще имаме още един проблем с язовир, който да е проводник на голяма речна вълна“, коментира още инж. Йовев.  „Става дума за сериозно природно явление, което при всички случай е щяло да се случи, било е въпрос на време“, каза още той. \r\nЗаместник-министърът на регионалното развитие и благоустройството призова  за търпение жителите на засегнатите селища по трасето на главния път. „Въпрос на няколко дни е да пуснем движението по алтернативното трасе.  До тогава е добре да се преминава през определените обходни маршрути, защото риска за живота и здравето на човек е сериозен“, заяви той.", "date": "2018.03.24", "title": "Зам.-министър Валентин Йовев: Строителството на обходното трасе, заобикалящо свлачището на пътя Смолян-Мадан, върви с пълна сила"}
{"url": "http://www.focus-news.net/news/2018/03/24/2503614/afp-umerenata-opozitsiya-i-mirnite-grazhdani-se-gotvyat-da-napusnat-iztochna-guta.html", "text": "„Умерената“ въоръжена сирийска опозиция в и мирните граждани се готвят да се евакуират от обсадения район Източна Гута в събота, докато правителствената армия затяга все повече примката около бунтовническия анклав в покрайнините на столицата Дамаск, предава AFP.\r\nГрупировките вече контролират само около 10% от териториите, които имаха преди началото на офанзивата на сирийската армия на 18 февруари.\r\nВече няколко „умерени“ формирования в региона сключиха примирие с Дамаск и се изтеглиха само с личното си оръжие.\r\nПревод и редакция:", "date": "2018.03.24", "title": "AFP: „Умерената“ опозиция и мирните граждани се готвят да напуснат Източна Гута"}
{"url": "http://www.focus-news.net/news/2018/03/24/2503622/plovdiv-gradat-se-vklyuchva-v-globalnata-initsiativa-chasat-na-zemyata.html", "text": "Пловдив се включва в глобалната инициатива „Часът на Земята“, която ще се проведе тази вечер от 20.30 до 21.30 часа. Това съобщиха за Радио „Фокус“ – Пловдив от отдел „Връзки с обществеността“ на Общината. В знак на подкрепа към общите усилия за опазване на природни ресурси, до понеделник ще останат притъмнели сградата на Общината, Лапидариума в Стария град, Хисар капия, сградата на  пл. „Стефан Стамболов“ срещу Общината, сградата на Драматичния театър, сградите на отдел „Образование“ и на Министерството на туризма. Чрез символичното изключване на светлините се отправя послание за здравословно и устойчиво бъдеще. Знаковото световно събитие за пореден път ще обедини милиони хора по света в послания и действия за опазване на планетата. Инициативата напомня за необходимостта от промяна на нагласите и повишаване на популярността на климата и екологичните действия по целия свят. Мотото на тазгодишното издание на Часа на Земята е „Свържи се с природата“.\r\nТони МИХАЙЛОВ", "date": "2018.03.24", "title": "Пловдив: Градът се включва в глобалната инициатива „Часът на Земята“"}
{"url": "http://www.focus-news.net/news/2018/03/24/2503624/ministar-nikolina-angelkova-balgarite-sa-realizirali-9-mln-noshtuvki-v-hoteli-u-nas-prez-2017-g-ochakvame-450-000-sanarodnitsi-da-patuvat-po-velikden.html", "text": "Все повече българи избират да пътуват в България. През миналата година сънародниците ни са реализирали около 9 млн. нощувки в местата за настаняване с 10 и повече легла. Това каза министърът на туризма Николина Ангелкова в обзорното предаване “Седмицата” на Дарик радио, съобщиха от пресцентъра на министерството. Тя подчерта, че една от основните политики на Министерството на туризма е насърчаване на вътрешния туризъм. Само през лятото в периода юли-септември близо 2 млн. български граждани на 15 и повече години са осъществили туристически пътувания. От тях над 1,6 млн. души са избрали да посетят място в страната и под 300 000 са пътували зад граница. Около 29 процента от пътуващите българи в страната избират къде да отседнат на основата на това дали има културно-исторически обекти, обясни още министърът. И допълни, че първата кампания, която бе реализирана от ведомството беше за културно- историческия туризъм. При изпълнението й бяха създадени 8 културно-исторически дестинации, за които има онлайн карти и брошури на 6 езика. Това доведе до увеличение между 10 и 90% в посещенията на туристическите атракции, заяви министър Ангелкова. Тя допълни още, че превръщането на България в целогодишна дестинация е основна цел на министерството.  \r\nОчакваме над 450 000 български граждани да пътуват около предстоящите празници по Великден, заяви министърът. И уточни, че в тях влизат пътуванията в страната и в чужбина. Основно се планира пътуванията да са насочени от големите градове в страната към малките и селата. В същото време предвиждаме да има и много чуждестранни посетители, които ще се насочат главно към по-големите градове, заяви министър Ангелкова. И добави, че се надграждат възможностите за балнео- и СПА туризъм. Започна създаването на 7 балнео- и СПА дестинации, които ще обхванат цялата територия на  страната. Разработва се и втория етап на инвестиционната карта, с която се улесняват и насърчават вложенията в туризма. Отделно стартираха и дискусиите по съвместния проект с Министерство на земеделието, храните и горите – „Сподели България”, който включва 12 винено-кулинарни дестинации, информира министър Ангелкова. Тя уточни, че с всички тези инициативи очакваме да се разширят крилата на сезона и все повече туристи да се привлекат към пътувания извън активните месеци. Има създаден и Регистър на фестивалите и събитията, в който са вписани 1278 събития и фестивали, от които 99 с международно значение и 358 с национално. Той може да се намери на официалната страница на министерството, ще направим и специален QR код, за да улесним още повече туристите, заяви министърът.\r\nОтносно продължаващия зимен сезон министърът съобщи, че посещенията на чуждестранни туристи са близо 895 000 в периода декември 2017 г. – януари 2018 г. и се увеличават със 17% спрямо същия период година по-рано. Очакваме и за другите месеци от сезона да постигнем нарастване, коментира още тя. \r\nНа въпрос за Единната система за туристическа информация министър Ангелкова отговори, че въвеждането й е ключов приоритет на правителството и министерството. И обясни, че комисията трябва до месец и половина да избере изпълнител. Предвижда се до края на годината единната система да заработи, ако няма забавяне на процедурата от обжалвания.\r\nСмятаме, че е важно и необходимо създаването на туристически инспекторат към министерството, каза министър Ангелкова. Той ще отговаря за последващия административен контрол и по този начин контролът за качеството на туризма ще бъде непрекъснат. Тя даде пример с хотел „Чифлика Палас и Спа Резорт” в троянското село Чифлик, който трябва да бъде затворен, но за да се предприемат действията за отнемане на звезди, трябва да има  сигнал до министерството от Комисия за защита на потребителите (КЗП). Хотелът два пъти е проверяван от КЗП и при тези проверки е установено, че липсва фризьорски салон и дори ваза, но не вазата интересува туристите, за тях в важно, че стаите са в мазето, има влага по стените и паднали тавани, коментира министърът. Точно това е констатирано при проверка на Министерство на туризма във връзка с постъпили сигнали. От думите й стана ясно още, че очаква писмо от КЗП с предложение за процедура по отнемане на звездите на „хотела на ужасите”, защото такова е изискването на Закона за туризма. Ако министерството имаше възможност за последващ административен контрол, нямаше да чака  сигнали, а ще извършва непрекъснати проверки както прави при морските плажове, добави министърът. \r\nОбщо 328 инспекции на плажове е извършило Министерство на туризма през миналата година. Наложените неустойки са 93 000 лв., като всички са събрани. Отделно са съставени наказателни постановления за 70 000 лв. През 2017 са събрани санкции от предишни години в размер на 131 000 лв. Общо събраните средства  са 224 000 лв.\r\nЗа пострадалите българи в Египет министърът каза, че туроператорът Абакс е реагирал своевременно и е постъпил коректно, като близките на пострадалите веднага са уведомени. Туроператорът е сигнализирал незабавно застрахователя, така че да се реагира максимално бързо, уточни още тя. Министър Ангелкова посочи още, че всеки може да провери и трябва да го прави, дали избраният от него туроператор има застраховка и дали е регистриран в Националния туристически регистър.", "date": "2018.03.24", "title": "Министър Николина Ангелкова: Българите са реализирали 9 млн. нощувки в хотели у нас през 2017 г., очакваме 450 000 сънародници да пътуват по Великден"}
{"url": "http://www.focus-news.net/news/2018/03/24/2503619/pencho-markishki-ban-tazi-nosht-v-300-chasa-shte-prevartim-strelkite-na-chasovnitsite-si-s-edin-chas-napred-i-shte-tryabva-da-preodolyavame-diskomforta-v-idnite-nyakolko-dni.html", "text": "Тази нощ в 3.00 ч. ще превъртим стрелките на часовниците си с един час напред и ще трябва да преодоляваме дискомфорта в идните няколко дни, докато свикнем. Това каза  в интервю за Агенция „Фокус“ физикът Пенчо Маркишки от Института по астрономия с Национална астрономическа обсерватория при Българска академия на науките (БАН), коментирайки лятното часово и историята на тази практика.  По думите му връщането към зимно часово време ще стане на 28 октомври в 4:00 ч., когато обратно – ще върнем стрелките с час назад. „Принципно лятното часово време е валидно от последната неделя на месец март до последната неделя на октомври. Това правило определя тазгодишните дати на въвеждането му – от 25 март до 28 октомври“, коментира Маркишки. \r\nТой обясни, че историята на смяната на времето е много дълга. „Можем да започнем от шеговитото писмо на Бенджамин Франклин до френския вестник „Парижки журнал“ през 1784 г., в което той съветва парижани да си лягат и стават по-рано, до официалното въвеждане на лятното часово време в Германия и Австро-Унгария от 30 април 1916 г. и във Великобритания – от 21-и май същата година. Това е времето на Първата световна война, когато страните изпитват недостиг на енергийни ресурси – въглища, светилен газ и други, което всъщност е поводът за въвеждането на мярката. След войната лятното часово време се отменя, но с избухването на Втората световна то е въведено отново. Тогава се въвежда дори т.нар. „Британско двойно лятно часово време“– с два часа напред спрямо гринуичко време. През 1947 г. Великобритания отново се връща към времето по Гринуич. Много след това е проведен друг експеримент – от 1968 г. до 1971 г. часовниците в Англия остават с един час напред целогодишно“, коментира Маркишки. Физикът обясни, че въвеждането на лятно часово време е било индивидуално решение на всяка страна. \r\nДеница КИТАНОВА", "date": "2018.03.24", "title": "Пенчо Маркишки, БАН: Тази нощ в 3.00 часа ще превъртим стрелките на часовниците си с един час напред и ще трябва да преодоляваме дискомфорта в идните няколко дни"}
{"url": "http://www.focus-news.net/news/2018/03/24/2503623/ivitsa-dachich-aleksandar-vuchich-tryabva-da-ottegli-podpisa-si-ot-bryukselskiya-dogovor.html", "text": "Министърът на външните работи на Сърбия Ивица Дачич заяви в събота, че ще предложи на сръбския президент Александър Вучич да оттегли подписа си от Брюкселския договор за Косово, предава скопският телевизионен канал “A1 On”.\r\n„Аз подписах Брюкселския договор като премиер и сега бих оттеглил подписа си и бих казал: Не искате Общност на сръбските общини, тогава ние не искаме всичко останало. Връщаме се в първоначалното състояние, а това е връщане на сръбските институции в Косово“, заяви Дачич след срещата с алжирския си колега Абделкадер Месахел, който е на посещение в Белград.\r\nСръбският дипломат изтъкна, че е предложил това на Вучич още на предната среща, но не посочи какво му е отговорил сръбския президент.\r\nДачич все пак заяви, че Белград ще направи максимални усилия за постигане на компромисно решение с Косово.\r\n„В ерата на фалшиви новини повече не сме наясно за какво се преговаря и дали има срокове“, обясни Дачич, като добави, че не иска да дава изявления, които могат да попречат на Вучич, но той смята, че президентът е „много толерантен“ по въпроса за създаването на Общност на сръбските общини в Северно Косово. „Ще им бъде много трудно с такъв Вучич, който е разочарован“, уверен е сръбският външен министър.\r\nЗапитан за скорошната поява на „германски план за Косово“, Дачич отново повтори, че това е „чиста измислица“. Според него, в момента косовския въпрос е много по-важен от реконструкцията на сръбското правителство.\r\n„Не искаме промени. Не ни занимавайте повече с това“, бе категоричен Дачич.\r\nПревод и редакция:", "date": "2018.03.24", "title": "Ивица Дачич: Александър Вучич трябва да оттегли подписа си от Брюкселския договор"}
{"url": "http://www.focus-news.net/news/2018/03/24/2503625/pazardzhik-obshtina-panagyurishte-se-vklyuchva-v-initsiativata-chasat-na-zemyata.html", "text": "Община Панагюрище се включва в инициативата „Часът на Земята“ , като са организирани и провеждани редица мероприятия, инициирани от ученици, преподаватели и ръководители в цялата община, съобщи за Радио „Фокус“ – Пазарджик Радка Костуркова от Общината. Разработената програма на Община Панагюрище за отбелязване на „Часът на Земята ‘2018” е отворена. „Всеки, който се чувства отговорен към проблемите, свързани с промените в климата, може да прояви своята ангажираност със собствени инициативи. Дори само като угаси осветлението на дома си от 20.30 до 21.30 часа днес. Така заедно ще помогнем „Часът на Земята ‘2018” да се превърне в мащабно национално събитие“, уточни Костуркова.\r\nТя допълни, че по този начин всеки ще може да изрази своята съпричастност към проблемите, свързани с промените в климата, и да заяви готовност за съдействие при тяхното решаване.\r\nАлбена ЖИЛЕКОВА", "date": "2018.03.24", "title": "Пазарджик: Община Панагюрище се включва в инициативата „Часът на Земята“"}
{"url": "http://www.focus-news.net/news/2018/03/24/2503630/pazardzhik-natovareno-e-dvizhenieto-po-patnite-otsechki-varvara-velingrad-i-peshtera-batak-dospat-patnite-nastilki-sa-mokri-po-visokite-chasti-zasnezheni.html", "text": "Натоварено е движението по планинските пътни отсечки Варвара – Велинград и Пещера – Батак – Доспат, предаде репортер на Радио „Фокус” – Пазарджик. Пътните настилки са мокри, по високите части – заснежени. Повече автомобили се движат в посока Пазарджик и Пещера. В дефилето има опасност от падащи камъни, като рисковите участъци са сигнализирани със съответните пътни знаци. Патрул на „Пътна полиция” е разположен на кръстовището след дефилето в посока Велинград и Ракитово.\r\nАлбена ЖИЛЕКОВА", "date": "2018.03.24", "title": "Пазарджик: Натоварено е движението по пътните отсечки Варвара – Велинград и Пещера – Батак – Доспат, пътните настилки са мокри, по високите части – заснежени"}
{"url": "http://www.focus-news.net/news/2018/03/24/2503627/sofiya-vazstanoveno-e-dvizhenieto-po-pat-ii-16-mezdra-sofiya-v-rayona-na-s-gara-bov.html", "text": "Възстановено е движението по път II-16 Мездра - София в района на с. Гара Бов. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.24", "title": "София: Възстановено е движението по път II-16 Мездра - София в района на с. Гара Бов"}
{"url": "http://www.focus-news.net/news/2018/03/24/2503621/bloomberg-silvio-berluskoni-zayavi-che-ligata-zamislya-koalitsiya-s-dvizhenie-pet-zvezdi.html", "text": "Партията на Силвио Берлускони „Форца Италия“ обвини „Лигата“, че иска да развали единството на дясноцентриската коалиция в опит да формира правителство с евроскептичното Движение „Пет Звезди“, предава Bloomberg.\r\nВ изявление на партията на Берлускони се казва, че решението на „Лигата“ да гласува за председател на италианския сенатв полза на бившия министър Анна Мария Бернини е „акт на студена враждебност“. Независимо от това, че тя е член на „Форца Италия“, обяснява Bloomberg, тя не беше избрана за неин кандидат.\r\nВ съобщението се оценява, че това действие на „Лигата“, от една страна разваля единството на дясноцентристката коалиция, а от друга свидетелства за намеренията за формиране на коалиция с Движение „Пет звезди““.\r\nПревод и редакция:", "date": "2018.03.24", "title": "Bloomberg: Силвио Берлускони заяви, че „Лигата“ замисля коалиция с Движение „Пет звезди“"}
{"url": "http://www.focus-news.net/news/2018/03/24/2503628/predsedatelyat-na-narodnoto-sabranie-tsveta-karayancheva-se-sreshtna-s-predsedatelya-na-parlamenta-na-republika-turtsiya-ismail-kahraman.html", "text": "Председателят на Народното събрание Цвета Караянчева се срещна с председателя на парламента на Република Турция Исмаил Кахраман. Двамата разговаряха в рамките на 138-ата Асамблея на Интерпарламентарния съюз, която се провежда в Женева. Това съобщиха от пресцентъра на Народното събрание.\r\nТурция е съседна на България страна, съюзник в НАТО и приоритетен за нас партньор в редица области, заяви председателят на парламента. Сред сферите на сътрудничество тя посочи миграцията и борбата с тероризма, енергетиката, земеделието, животновъдството и търговията. Стабилните и устойчиви отношения между нас се основават на принципите на добросъседството и взаимното уважение, подчерта Цвета Караянчева. \r\nПредседателят на Народното събрание отбеляза, че страната ни дава висока оценка на посещението на министър-председателя Бойко Борисов в Република Турция през януари 2018 г. и откриването на ремонтираната българска църква „Свети Стефан“ в Истанбул. Така България и Турция отправиха позитивно послание за религиозната толерантност, подчерта Цвета Караянчева. \r\nТя поздрави турския си колега за усилията на Турция за справяне с миграционния поток и посочи положителния ефект от Споразуменията ЕС и Турция по миграцията, довели до реално намаляване на броя на нелегалните емигранти, влизащи в ЕС. Отдаваме важно значение на тристранния българо-гръцки-турски Център за полицейско и митническо сътрудничество, каза още Цвета Караянчева.\r\nПредседателят на Народното събрание подчерта, че между парламентите на двете страни има добро ниво на сътрудничество. На разговора беше отбелязано, че съществува значителен потенциал за по-нататъшно развитие на търговско-икономическите отношения.\r\nЦвета Караянчева заяви, че очаква на подговяната лидерска среща във Варна между Турция и ръководствата на водещите институции на ЕС да бъдат обсъдени важни за страните въпроси.", "date": "2018.03.24", "title": "Председателят на Народното събрание Цвета Караянчева се срещна с председателя на парламента на Република Турция Исмаил Кахраман"}
{"url": "http://www.focus-news.net/news/2018/03/24/2503632/plovdiv-zavishena-e-opasnostta-ot-svlachishtna-i-srutishtna-aktivnost-v-oblastta-po-napravleniyata-krichim-devin-i-asenovgrad-smolyan.html", "text": "Завишена е опасността от свлачищна и срутищна активност в Пловдивска област по направленията Кричим-Девин и Асеновград-Смолян. Това каза за Радио „Фокус“ – Пловдив дежурният в Областното пътно управление. Водачите трябва да бъдат бдителни и по пътя Югово-Лъки, където също е възможно свличането на земна и скална маса. „Валежите от дъжд и сняг през последните дни създават предпоставки за образуването на нови и активизирането на вече съществуващи свлачищни зони“, каза дежурният.\r\nТрафикът на територията на Пловдивска област е интензивен, като най-натоварено движение се отчита в участъка на автомагистрала „Тракия“ в областта, както и по направленията Пловдив-Асеновград-Смолян и Пловдив-Карлово. Пътните настилки са мокри, но нормално проходими. Остава ограничено преминаването на МПС над 12 тона през прохода Троян-Кърнаре. Все още е забранено и движението на камиони над 12 тона по пътя Поповица-Болярци, както и по отсечката град Лъки-пътно кръстовище за хижа Момчил юнак. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Преминаването по пътя Шишманци-Белозем, в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април.\r\nТрафикът на територията на град Пловдив се извършва с нормална интензивност и без затруднения към този час.  По-засилено автомобилно движение се отчита по булевардите „Васил Априлов“, „Христо Ботев“, „Шести септември“, „Пещерско шосе“ и „Цар Борис III Обединител“. Пътните настилки в града са мокри, но нормално проходими.\r\nТони МИХАЙЛОВ", "date": "2018.03.24", "title": "Пловдив: Завишена е опасността от свлачищна и срутищна активност в областта по направленията Кричим-Девин и Асеновград-Смолян"}
{"url": "http://www.focus-news.net/news/2018/03/24/2503633/veliko-tarnovo-obshtina-svishtov-shte-se-vklyuchi-otnovo-v-prirodozashtitnata-initsiativa-chasat-na-zemyata.html", "text": "За единадесети пореден път предстои да се реализира най-голямата природозащитна инициатива Часът на Земята. Община Свищов ще се присъедини отново към глобалната кампания, която ще се проведе в 20.30 часа, съобщиха от пресцентъра на Общината.\r\nВ знак на съпричастност към идеята и в подкрепа на мисията ни да се погрижим за планетата, Община Свищов ще изгаси осветлението на три паметника в града. Точно в 20.30 часа светлините на паметника на Свободата на пл. „Свобода“, паметника на Дарителите, в центъра на града и паметника на „33-ти Свищовски полк“ на пл. „Велешана“ ще изгаснат. „Искрено се надяваме, жителите на общината да се включат  в инициативата, изгасяйки за един час светлините на домовете си и така, чрез своя скромен  принос, да подкрепим общата мисия за ограничаване на промените в климатичните условия на планетата. Часът на Земята дава възможност на всеки човек да разбере, какво влияние имат малките постъпки върху голямата планета и как може да използва силата си, за да се справи с климатичните промени. Инициативата израства в глобално общество, убедено в здравословното и устойчиво бъдеще на планетата“, посочват от Общината.\r\nЧасът на Земята се провежда за първи път през 2007 година в Австралия. Тогава, в рамките на един час, хората изразяват своята воля за справяне с климатичните промени, като загасяват осветлението в домовете си. В рамките на шестдесет минути притъмняват и фасадите на знакови сгради и културни паметници.\r\nПрез 2015 година „Часът на Земята“ вече е най-популярната световна инициатива, с участници от 170 държави и над 7000 града, правителства и бизнеси – обединени в общи послания и действия за природозащита.\r\nВ България кампанията се провежда от 2009 година, като всяка изминала година нейните привърженици стават все повече. Тази година Часът на Земята ще обиколи света за единадесети път. На 24 март милиони хора в над 170 държави по света ще загасят светлините в 20.30, за да привлекат вниманието на съграждани, бизнеси, учени и правителства към спешната нужда от действия срещу климатичните промени.\r\nТази година за Часа на Земята искаме да разберем как хората в България и по света се свързват с природата. Именно това е и мотото на кампанията: „Свържи се с природата“. „Kак тя ни прави уникални, различни и свързани помежду си. Действията ни днес ще определят нашето бъдеще. Нека положим усилия сега, за да може в утрешния ден хората да живеят в хармония с природата. Посрещнете Часа на Земята с нас на 24 март в 20.30 часа“, призовават от Община Свищов.", "date": "2018.03.24", "title": "Велико Търново: Община Свищов ще се включи отново в природозащитната инициатива „Часът на земята“"}
{"url": "http://www.focus-news.net/news/2018/03/24/2503637/pazardzhik-kulturno-kulinarna-vecher-shte-se-provede-v-armenskiya-kulturen-klub-v-grada.html", "text": "Културно-кулинарна вечер ще се състои днес от 18:00 ч. в Арменския културен клуб в Пазарджик, съобщи за Радио „Фокус“ – Пазарджик Инна Церовска, директор на Младежкия дом в града. Ще бъдат представени лични истории от арменските ни домакини, любопитни и интересни факти от страната на произход Армения, и вкусни традиционни храни и напитки. Домакините ще приготвят ястията мантъ, сладкиш гата, кохар, традиционна арменска сладка супа, домашна телешка пастърма, хариса и лаваш. \r\nАрменският културен клуб носи името на Арто Бъздигян – радетел и инициатор за възстановяването на арменската църква в Пазарджик. Неговият син – Нишан Бъздигян, е сред дарителите и спомоществователи за изграждането на църквата и културния клуб. Той е поел като своя кауза обединяването на арменската общност в Пазарджик. Проявата е първото събитие Мулти култи китчън от програмата на Европейска столица на културата Пловдив 2019. В прилагането на моделът Мулти Култи китчън хората ще формират познания за различни култури и ще установят човешки връзки помежду си. Събитието се организира от сдружение „Съюз за независимо творческо общуване“ и Младежки дом – Пазарджик.", "date": "2018.03.24", "title": "Пазарджик: Културно-кулинарна вечер ще се проведе в Арменския културен клуб в града"}
{"url": "http://www.focus-news.net/news/2018/03/24/2503605/vratsa-sled-uraganniya-vyatar-preminal-prez-grada-i-nanesal-seriozni-shteti-e-ustanoven-komprometiran-uchastak-ot-fasadata-na-blok-zh-k-seniche.html", "text": "След ураганния вятър, преминал през Враца и нанесъл сериозни щети, е установен компрометиран участък от фасадата на блок №54 в ж. к. \"Сениче\". Експертите от Община Враца веднага са уведомили управителя на фирмата-изпълнител на ремонтните дейности за проблема. Това съобщиха от пресцентъра на Общината. Кметът Калин Каменов е издал заповед за сформиране на комисия, която да установи каква е конкретната причина за възникналия проблем в многофамилната жилищна сграда, както и да направи предписание за конкретни ремонтни дейности.\r\nСъгласно подписания договор между Община Враца и Мегатурс 1“ ЕООД, екип от фирмата незабавно ще отстрани щетите по блока, след подобряване на метеорологичните условия.", "date": "2018.03.24", "title": "Враца: След ураганния вятър, преминал през града и нанесъл сериозни щети, е установен компрометиран участък от фасадата на блок ж. к. \"Сениче\""}
{"url": "http://www.focus-news.net/news/2018/03/24/2503629/ria-novosti-kitay-obvini-sasht-v-narushenie-na-suvereniteta-v-yuzhnokitaysko-more.html", "text": "Китай обвини САЩ, че е нарушил суверенитета му заради навлизането на есминеца USS Mustin в акваторията в близост до спорните острови в Южнокитайско море. Това заяви официалният представител на китайското Министерство на външните работи Хуа Чунин, предава РИА Новости.\r\n„Китайската страна решително призовава САЩ незабавно да прекрати провокационните операции, които нарушават суверенитета на Китай и носят заплаха за нашата сигурност“, се казва в заявлението.\r\nСпоред думите на китайския дипломат, Пекин също призовава Вашингтон да уважава усилията на регионалните държави за поддържане на мира и стабилността в Южнокитайско море. „Китай продължава да предприема необходимите мерки за защита на своя суверенитет и сигурност“, добави Хуа Чунин, като отбеляза, че в момента ситуацията в Южнокитайско море се подобрява благодарение на действията на Китай и страните от АСЕАН, но САЩ преднамерено създава проблеми и напрежение. „Това противоречи на желанията на страните от региона, които се надяват на стабилност, сътрудничество и развитие“, подчерта дипломатът.\r\nРИА Новости обяснява, е малко по-рано е станали известно, че USS Mustin е преминал на 12 морски мили от рифа Мисчиф в архипелага Спратли, за да демонстрира „свободата на корабоплаването“. Китайското Министерство на отбраната заяви, че той е влязъл в акваторията без разрешение и също обвини САЩ в нарушение на суверенитета, подкопаване на сигурността и „сериозна политическа и военна провокация“.\r\nПревод и редакция:", "date": "2018.03.24", "title": "РИА Новости: Китай обвини САЩ в нарушение на суверенитета в Южнокитайско море"}
{"url": "http://www.focus-news.net/news/2018/03/24/2503634/antoaneta-evtimova-natsionalna-mrezha-na-zdravnite-mediatori-mnogo-po-lesno-e-da-osigurish-preventsiya-otkolkoto-da-lekuvash-veche-zabolyal-chovek-ot-tuberkuloza.html", "text": "Много по-лесно е да осигуриш превенция, отколкото да лекуваш вече заболял човек от туберкулоза. Това каза за Радио „Фокус“-Пирин Антоанета Евтимова, председател на Националната мрежа на здравните медиатори. „Община Благоевград е една от малкото общини, които работят много добре с институциите. На терен имаме много трудности, но често организираме беседи с млади майки, деца, тийнейджъри, на различни образователни теми, не само за туберкулозата“, посочи Евтимова. \r\nПо думите й хората от ромската общност познават здравните медиатори, тъй като те са част от общността и те им имат доверие. „Трудно е да изградиш някаква здравна култура, когато липсва, но в община Благоевград нещата се получават. Това, на което най-много наблягаме, е превенцията. Много по-лесно е да осигуриш превенция, отколкото да лекуваш вече заболял човек“, каза още Евтимова. По думите й на територията на България здравните медиатори са 230, но тези в Община Благоевград най-добре си партнират с всички институции.\r\nСамата Антоанета Евтимова е здравен медиатор от 2013 година.\r\nЛора КАЛЧЕВА", "date": "2018.03.24", "title": "Антоанета Евтимова, Национална мрежа на здравните медиатори: Много по-лесно е да осигуриш превенция, отколкото да лекуваш вече заболял човек от туберкулоза"}
{"url": "http://www.focus-news.net/news/2018/03/24/2503635/blagoevgrad-mokri-i-hlazgavi-na-mesta-sa-patnite-nastilki-v-grada-trafikat-ne-e-intenziven.html", "text": "Мокри и хлъзгави на места са пътните настилки в Благоевград, трафикът не е интензивен, предаде репортер на Радио „Фокус“ – Пирин. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. \r\nВсички светофарни уредби са изправни. Градският транспорт се движи по разписание, без закъснения.\r\nЛора КАЛЧЕВА", "date": "2018.03.24", "title": "Благоевград: Мокри и хлъзгави на места са пътните настилки в града, трафикът не е интензивен"}
{"url": "http://www.focus-news.net/news/2018/03/24/2503638/veliko-tarnovo-s-normalna-intenzivnost-za-pochiven-den-e-trafikat-na-teritoriyata-na-oblastta-patnite-nastilki-sa-mokri-i-zasnezheni.html", "text": "С нормална интензивност за почивен ден е трафикът на територията на област Велико Търново, съобщиха за Радио „Фокус” – Велико Търново от Областно пътно управление. По-засилено е движението по основните пътни артерии на територията на областта – по пътя Варна – София, Велико Търново - Русе и Прохода на Републиката. Пътните настилки са мокри и заснежени. На места има заледени участъци, които се обработват. \r\nВремето е облачно. Температурата на въздуха е 1°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата с. Шемшево, с. Буковец, с. Керека е по главен път I-4 – през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nЛуиза ТРАНЧЕВА", "date": "2018.03.24", "title": "Велико Търново: С нормална интензивност за почивен ден е трафикът на територията на областта, пътните настилки са мокри и заснежени"}
{"url": "http://www.focus-news.net/news/2018/03/24/2503642/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. По думите му пътните настилки са почистени, обработени и опесъчени. По високите и усойни места е възможно да са заснежени. Проходът Предел е отворен за движението на всички видове моторни превозни средства. Опасност от падащи камъни има в Кресненското дефиле и по второкласен път – 19 Симитли – Гоце Делчев. Няма регистрирани инциденти през деня.\r\nЛора КАЛЧЕВА", "date": "2018.03.24", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/03/24/2503640/aktualna-patna-patna-obstanovka.html", "text": "Температурите са в интервала от – 4° до + 12°. Времето над страната е облачно. Вятър има в областите Бургас, В. Търново, Кюстендил, Русе, София и Шумен. Слаб дъжд вали в областите Пазарджик и Хасково и на места в обл. Ст. Загора. Това съобщиха от пресцентъра на Агенция „Пътна инфраструктура”. Слаб сняг вали в областите Добрич, Пазарджик, София и в районите на Дупница /обл. Кюстендил/, Мъглиж и Павел баня /обл. Ст. Загора/ и АМ Хемус /обл. Шумен/. Пътните настилки са предимно мокри, на места - заснежени, частично заледени и обработени.\r\nНамалена видимост поради мъгла: \r\n- до 200 м в района на Лозен /обл. Пазарджик/.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Печинско“ - отворен за всички МПС;\r\n- „Ришки“ - отворен за всички МПС;\r\n- „Републиката“ - отворен за всички МПС;\r\n- „Рожен“ - отворен за всички МПС;\r\n- „Предел“ - отворен за всички МПС;\r\n- „Обзорски“ - забранен за МПС над 12 т;\r\n- „Превала“ - забранен за МПС над 12 т;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.24", "title": "Актуална пътна пътна обстановка"}
{"url": "http://www.focus-news.net/news/2018/03/24/2503641/pazardzhik-natovareno-e-dvizhenieto-po-patya-mezhdu-oblastniya-tsentar-i-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са мокри, с условия за аквапланинг. Патрул на „Пътна полиция“ е разположен на разклона за село Мало Конаре. Въведени са скоростни ограничения по трасето на отбивките за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.03.24", "title": "Пазарджик: Натоварено е движението по пътя между областния център и Пловдив"}
{"url": "http://www.focus-news.net/news/2018/03/24/2503645/kyustendil-zasnezheni-mokri-i-hlazgavi-sa-patnite-nastilki-v-oblastta.html", "text": "При зимна обстановка се извършва движението по пътищата на територията на област Кюстендил. Това съобщи за Радио „Фокус” – Пирин дежурният в Областното пътно управление. Пътните настилки са заснежени, мокри и хлъзгави. Ограничено е движението само в едната лента по пътя Смоличано – Пелатиково. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март.\r\nЛора КАЛЧЕВА", "date": "2018.03.24", "title": "Кюстендил: Заснежени, мокри и хлъзгави са пътните настилки в областта"}
{"url": "http://www.focus-news.net/news/2018/03/24/2503643/gd-granichna-politsiya-intenziven-e-trafikat-na-gkpp-kalotina-na-izhod-ot-stranata.html", "text": "На българо-сръбската граница, на гранично контролно-пропусквателен пункт \"Калотина\", трафикът е интензивен на изход. Това съобщиха от пресцентъра на ГД \"Гранична полиция\". На българо-гръцката граница, на гранично контролно-пропусквателен пункт \"Кулата\", трафикът е интензивен на вход за товарни автомобили. На българо-турската граница, на гранично контролно-пропусквателен пункт \"Капитан Андреево\", трафикът е интензивен на изход за товарни автомобили. На българо-румънската граница, на гранично контролно-пропусквателен пункт \"Дунав мост - Видин\", трафикът също е интензивен на изход за товарни автомобили. \r\nНа  българо-македонската граница трафикът е нормален на всички гранични контролно-пропускателни пунктове.", "date": "2018.03.24", "title": "ГД \"Гранична полиция\": Интензивен е трафикът на ГКПП \"Калотина\" на изход от страната"}
{"url": "http://www.focus-news.net/news/2018/03/24/2503631/hashim-tachi-vazmozhno-e-spogodbata-za-normalizatsiya-na-otnosheniyata-mezhdu-belgrad-i-prishtina-da-bade-podpisana-oshte-tazi-godina.html", "text": "Президентът на Косово Хашим Тачи вярва, че Спогодбата за всеобхватна нормализация на отношенията между Белград и Прищина може да бъде подписана още през тази година предава скопският телевизионен канал „Алфа ТВ“.\r\n„Не става въпрос за нещо, от което двете страни могат да загубят, само могат да спечелят и да напреднат в процеса на евроинтеграция“, изтъкна Тачи.\r\nВ петък вечерта се проведе среща между Тачи, сръбския му колега Александър Вучич и Върховният представител на Европейския съюз по въпросите на външните работи и политиката на сигурност Федерика Могерини в Брюксел. Таи заяви, че разговорите са били конструктивни и са се отнасяли най-вече за постигнатите договори, тяхното прилагане и бъдещите ходове.\r\nПревод и редакция:", "date": "2018.03.24", "title": "Хашим Тачи: Възможно е Спогодбата за нормализация на отношенията между Белград и Прищина да бъде подписана още тази година"}
{"url": "http://www.focus-news.net/news/2018/03/24/2503646/svilen-cheshmedzhiev-bdzp-beliyat-shtarkel-e-zashtiten-ot-zakona-za-biologichnoto-raznoobrazie-vid-i-ne-mozhe-da-se-otglezhda-v-domashni-usloviya.html", "text": "Белият щъркел е защитен от Закона за биологичното разнообразие вид и отглеждането му в домашни условия е забранено. Това каза за Радио „Фокус“ – Велико Търново Свилен Чешмеджиев, ръководител на офиса на Българското дружество за защита на птиците в Свищов. Той отбеляза, че при много студено време се правят изключения. Такъв случай е имало съвсем наскоро в Русенско. Експертите от РИОСВ – Русе са посетили сигнал за бедстващи животни, прибрано на топло от местни хора. Те са установили, че щъркелите са в добро общо състояние и са дали предписание птиците да останат при хората за няколко дни, след което да бъдат пуснати. „Това са изключения, които могат да бъдат направени съобразно ситуацията“, подчерта Чешмеджиев. Той припомни, че всеки човек, намерил бедстваща птица, трябва да сигнализира за това на „зеления телефон“ на близката регионална инспекция по околната среда и водите. „На този телефон служителите ще дадат експертни съвети как да се реагира в конкретния случай. Понякога получаваме сигнали от местни хора, които са прибирали птиците за определен период, за няколко часа, в къщи. Тогава или ние, или колегите от РИОСВ, отиваме на място и оказваме първа помощ или вземаме животното. Ако има нужда от допълнителни прегледи или други анализи на състоянието на птицата, най-често тя бива транспортирана до Спасителния център в Стара Загора“, допълни Чешмеджиев.\r\nНадежда КРЪСТЕВА", "date": "2018.03.24", "title": "Свилен Чешмеджиев, БДЗП: Белият щъркел е защитен от Закона за биологичното разнообразие вид и не може да се отглежда в домашни условия"}
{"url": "http://www.focus-news.net/news/2018/03/24/2503636/reuters-kosovo-poluchi-svoy-sobstven-telefonen-kod-i-veche-nyama-da-izpolzva-srabskiya.html", "text": "Държавният телеком на Косово заяви в събота, че страната вече няма да използва телефонния код на Сърбия, тъй като вече има свой собствен, предава Reuters.\r\nТази мярка идва две години, след като Белград се съгласи да позволи на Прищина да има свой собствен международен телефонен код.\r\n„От 24 март кодът +381 не може да бъде използван. Вече трябва да използвате +383. Моля информирайте своите познати и приятели“, заявиха от Телеком Косово чрез СМС до своите клиенти.\r\nПревод и редакция:", "date": "2018.03.24", "title": "Reuters: Косово получи свой собствен телефонен код и вече няма да използва сръбския"}
{"url": "http://www.focus-news.net/news/2018/03/24/2503647/vidin-udalzhava-se-bedstvenoto-polozhenie-v-bregovo.html", "text": "Удължава се с една седмица бедственото положение в Брегово, каза за Радио \"Фокус\" - Видин Милчо Лалов, кмет на Община Брегово. Той посочи, че решението е взето на заседание на Общинския щаб за защита при бедствия и бедственото положение ще продължи до 31 март. \"Следи се денонощно нивото на река Тимок, то е спаднало. Запазва се обаче високото ниво на подпочвените води и заради предстоящото снеготопене се очаква те да повишат нивото си. Остават наводнени и дворове и земеделски площи в Брегово\", обясни Милчо Лалов. Той допълни, че е отправил искане един от хидромодулите на РСПБЗН - Видин да остане, за да се отводняват залетите площи в Брегово.  \r\nАнна ЛОЗАНОВА", "date": "2018.03.24", "title": "Видин: Удължава се бедственото положение в Брегово"}
{"url": "http://www.focus-news.net/news/2018/03/24/2503649/plovdiv-zapochna-priemat-na-predlozheniya-za-udostoyavane-s-nagrada-plovdiv.html", "text": "Започна приемът на предложения за удостояване с награда „Пловдив“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Предложенията за удостояване с престижната награда могат да бъдат внасяни от името на културни институти, образователни институции, неправителствени организации, медии, издателски къщи, културни оператори, други юридически или физически лица. В срок до 16 април предложенията се изготвят по образец и се подават в деловодството на Община Пловдив. С наградите „Пловдив“ се удостояват творци, творчески колективи, културни, образователни и други институции за конкретно произведение, събитие или факт с реален принос за развитие на културния живот на Пловдив. Според утвърдения статут на награда „Пловдив“, специалистите в отделните комисии ще отличат един творец или колектив от номинираните в разделите „Художествена литература“, „Художествен превод“, „Журналистика“, „Архитектура“, „Музика“, „Театър“, „Изобразително изкуство“, „Аудио-визуални изкуства, фотография  и операторско майсторство“, „Културно наследство и съхраняване на паметта“ и „Произведение на изкуството, предназначено за деца“.\r\nНа тържествена церемония в навечерието на 24 май – Деня на българската просвета и култура и на славянската писменост, кметът на Пловдив инж. Иван Тотев ще удостои с традиционната награда „Пловдив” творци и колективи за ярки постижения в културния живот на града, реализирани през предходната 2017 година.\r\nТони МИХАЙЛОВ", "date": "2018.03.24", "title": "Пловдив: Започна приемът на предложения за удостояване с награда „Пловдив“"}
{"url": "http://www.focus-news.net/news/2018/03/24/2503652/pregled-na-mezhdunarodnite-novini-do-19-chasa-agentsiya-fokus.html", "text": "Министър-председателят на Турция Бинали Йълдъръм заяви в събота, че никой не може да определя бъдещето на близкоизточния регион без Турция, предава Anadolu Agency.\r\n„Да спрем на западния бряг на Ефрат и да не пресичаме на изток. Няма изток или запад за терора, който е нашата основна мишена и ние ще го ликвидираме. Ще направим всичко, което трябва. Никой не може да определя бъдещето на региона без Турция“, заяви Йълдъръм в изказване пред академичния състав на университета Хасан Калионцу в югоизточната провинция Газиантеп.\r\nСпоред неговите думи, турската армия провежда „успешно“ наземните и въздушните операции и ще успее да елиминира заплахите за граничната сигурност на Турция, териториалния й интегритет, сигурността на живота и собствеността на гражданите й.\r\n„Където и да има терористична заплаха, тя е мишена за нас“, добави турският премиер.\r\n*** Председателят на Комисията по репарациите на полския сейм Аркадиуш Мулярчик заяви в хода на изказване от трибуната на парламента във Варшава, че Германия е длъжна да изплати на поляците повече от $543 млрд компенсации за щетите, нанесени в годините на Втората световна война. Според неговите думи, през 1990 година сумата е била $285 млрд, но като се отчете покупателната способност на долара през 2017 година се получава сумата $543 млрд, цитира думите на политика полското издание Dziennik. Но това не е цялата сума, която полската страна има намерение да изиска от Германия. Отделно трябва да се изплатят и военни репарации на стойност около $49 млрд, пише руското електронно издание EurAsia Daily.\r\nМулярчик подчерта също, че съгласно наличните данни, броят на пострадалите от нацистка Германия поляци, към 1990 година, е около 13 милиона и 315 хиляди. Сред тях са закараните насилствено на работа в Германия, оцелелите от концлагерите, гражданските инвалиди, преселените хора и сираците. Затова компенсацията от Германия „принадлежи по право на полските граждани“. Огромното мнозинство от жертвите вече са починали и повечето от тях никога не са получили пукната марка, долар или злато от Германия“, заяви председателят на Комисията по репарациите.\r\n Изданието припомня, че в началото на март 2018 година Мулярчик заяви, че Полша има намерение да изиска от Германия $850 млрд репарации. Както каза той, през 2018 година Комисията ще предостави на правителството оценъчен доклад oтносно сумата на компенсацията, която Полша може да поиска от Германия. При това Мулярчик подчерта, че е „по-реално“ Полша да получи компенсация от Германия, „отколкото от Русия“, която, според неговото мнение „не спазва международното право“.\r\nОще в края на август 2017 година тогавашния премиер на страната Беата Шидло заяви, че страната има право да изиска от Германия репарации за щетите, нанесени на републиката в хода на Втората световна война. През есента полският Сейм създаде Комитет по въпроса за изплащането на репарации от Германия, а през септември 2017 година се появи оценка за „целенасоченото и организирано изтребление на населението, както и принудителната работа и преднамереното унищожаване на имущество“ на стойност $48,8 млрд. Тогава специалистите заявиха, че Полша е понесла „заради окупационната политика на Берлин най-големите по отношение към общата численост на населението загуби от всички страни в Европа“.\r\nПолша получава репарации от Берлин до 1953 година, когато решава да се откаже от по-нататъшни изплащания от страна на Германия, по съвет от Москва. Затова в немската столица не виждат никакви основания за полските претенции. Освен това, според мнението на германските експерти, исковете са станали невалидни в момента на сключването през 1990 г. на Споразумението за окончателно урегулиране на отношенията с Германия (договора \"2 + 4\"), когато е постигнато съгласие, че договорът \"от този момент блокира всички искания за обезщетение\".\r\n*** „Умерената“ въоръжена сирийска опозиция в и мирните граждани се готвят да се евакуират от обсадения район Източна Гута в събота, докато правителствената армия затяга все повече примката около бунтовническия анклав в покрайнините на столицата Дамаск, предава AFP.\r\nГрупировките вече контролират само около 10% от териториите, които имаха преди началото на офанзивата на сирийската армия на 18 февруари.\r\nВече няколко „умерени“ формирования в региона сключиха примирие с Дамаск и се изтеглиха само с личното си оръжие.\r\n*** Групировки носители на ракети с голям обсег с въздушно и морско базиране са създадени на всички стратегически направления в Русия. Това съобщи началникът на Генералния щаб на руските ВС – първият заместник-министър на отбраната на страната Валерий Герасимов, цитиран от ТАСС.\r\n„На всяко стратегическо направление са създадени групировки носители на крилати ракети с голям обсег с въздушно и морско базиране, които са способни да осъществяват сдържане в стратегически важни райони“, заяви Герасимов.\r\nСпоред думите на руския военен, опитът от последните локални войни, особено операцията в Сирия, е дал тласък за усъвършенстването на системите за комплексно поражение на противника. Герасимов уточни, че за повишаване на ефективността на системите се отделя особено внимание на развитието на високоточните оръжия.\r\n*** Министърът на външните работи на Сърбия Ивица Дачич заяви в събота, че ще предложи на сръбския президент Александър Вучич да оттегли подписа си от Брюкселския договор за Косово, предава скопският телевизионен канал “A1 On”.\r\n„Аз подписах Брюкселския договор като премиер и сега бих оттеглил подписа си и бих казал: Не искате Общност на сръбските общини, тогава ние не искаме всичко останало. Връщаме се в първоначалното състояние, а това е връщане на сръбските институции в Косово“, заяви Дачич след срещата с алжирския си колега Абделкадер Месахел, който е на посещение в Белград.\r\nСръбският дипломат изтъкна, че е предложил това на Вучич още на предната среща, но не посочи какво му е отговорил сръбския президент.\r\nДачич все пак заяви, че Белград ще направи максимални усилия за постигане на компромисно решение с Косово.\r\n„В ерата на фалшиви новини повече не сме наясно за какво се преговаря и дали има срокове“, обясни Дачич, като добави, че не иска да дава изявления, които могат да попречат на Вучич, но той смята, че президентът е „много толерантен“ по въпроса за създаването на Общност на сръбските общини в Северно Косово. „Ще им бъде много трудно с такъв Вучич, който е разочарован“, уверен е сръбският външен министър.\r\nЗапитан за скорошната поява на „германски план за Косово“, Дачич отново повтори, че това е „чиста измислица“. Според него, в момента косовския въпрос е много по-важен от реконструкцията на сръбското правителство.\r\n„Не искаме промени. Не ни занимавайте повече с това“, бе категоричен Дачич.\r\n***Записки, в които се споменава терористичната групировка „Ислямска държава“ са намерени от следователите сред личните вещи на терориста Редуан Лакдим, който извърши няколко атаки в петък във френските градове Каркасон и Треб, предава AFP, като се позовава на източници, близки до разследването.\r\n„Следователите са намерили завещание, написано на ръка, в което той заявява принадлежността си към „Ислямска държава“, твърдят източниците на агенцията.\r\nОсвен записките, в хода на обиска в дома на терориста са намерени „различни цифрови материали“. Следователите са иззели за изучаване неговия мобилен телефон и компютъра му. Заедно с това, според данни от телевизионния канал BFM TV, в нито една от записките, написани от ръката на Лакдим, не се споменава за плановете му да извърши терористично нападение в Каркасон и Треб. В дома на терориста не са намерени оръжия\r\n***Президентът на Косово Хашим Тачи вярва, че Спогодбата за всеобхватна нормализация на отношенията между Белград и Прищина може да бъде подписана още през тази година предава скопският телевизионен канал „Алфа ТВ“.\r\n„Не става въпрос за нещо, от което двете страни могат да загубят, само могат да спечелят и да напреднат в процеса на евроинтеграция“, изтъкна Тачи.\r\nВ петък вечерта се проведе среща между Тачи, сръбския му колега Александър Вучич и Върховният представител на Европейския съюз по въпросите на външните работи и политиката на сигурност Федерика Могерини в Брюксел. Таи заяви, че разговорите са били конструктивни и са се отнасяли най-вече за постигнатите договори, тяхното прилагане и бъдещите ходове.\r\n*** Сърбия е получила ултиматум – „да признае Косово срещу основаване на Общност на сръбските общини“ в Северно Косово, пише белградският новинарски портал InSerbia.\r\nСпоред публикации в местните медии, сръбският президент Александър Вучич е „получил тази оферта“ от дипломати в Берлин, Париж, Лондон и Вашингтон, като това е било „потвърдено пред него“ през последните дни и по време на срещите му в Ню Йорк, където беше на посещение.\r\nСръбският министър по въпросите на европейската интеграция Ядранка Йоксимович разясни ситуацията около последните срещи на сръбския държавен глава в Ню Йорк и Брюксел.\r\n„По-важното е, че президентът на Сърбия Александър Вучич демонстрира отговорна политика, държавничество и решимост на всички места и форуми и с всеки, който е замесен в процеса. Той представи сръбската позиция, което е много важно и въпреки че не бе посрещнат с разбиране и гъвкавост, това не означава, че Сърбия няма легитимни аргументи и че гласът на Сърбия не се чува“.\r\nНа покана от водещия да коментира медийните спекулации, Йоксимович посочи, че мисленето й „изобщо не се ръководи от заглавията във вестниците, а от фактите“.\r\n„Тези, които признаха независимостта на Косово прокарват своята политика, за да не се разпадне проектът им и това е realpolitik (от немски – политика, основана на практически, а не идеологически или други съображения – бел. ред. ). Но пет страни (-членки на ЕС) не са го признали и голяма част от останалия свят. Ние прокарваме нашата политика и следваме интереса си и Брюкселския договор (постигнат в хода на диалога Белград – Прищина) е правнообвързващ – едната страна е изпълнила всичките си задължения, а гарант на споразумението е Европейския съюз. В Брюксел трябва да си зададат въпроса дали в Прищина има политическа воля за прилагането му“, заяви Йоксимович.\r\nМилован Дречун, председател на Комитета за Косово и Метохия на сръбския парламент също говори пред медиите по въпроса и бе категоричен, че Запада „не иска да отваря въпроса за определяне на статута на Косово, защото за тях този процес е завършен“.\r\n„Изглежда, че Прищина прави всичко в съгласие със Запада. Натискът срещу Сърбия се интензифицира и косовския проблем се използва в геополитическото противопоставяне между САЩ и Русия“, заяви Дречун.\r\nПопитан, „какво ще стане ако Сърбия не приеме ултиматума на Запада“, той не отхвърли вероятността от „изолиране“ на страната.\r\n*** Жители на северозападния сирийския град Тал Рифат и множество бойци от „Свободната сирийска армия“ (ССА) се събраха на демонстрация, на която призоваха Турция да им дойде на помощ и да освободи териториите им от сирийските кюрдски „Отряди за народна самоотбрана“ (ОНС), пише турското издание Daily Sabah.\r\nОколо 400 бойци от ССА и доста мирни граждани блокираха пътя Сику – Азаз, викайки обиди срещу ОНС, пише вестникът.\r\nТурските сили и регионални въоръжени формирования са успели да успокоят стотиците хора, които в последствие са се разпръснали без да създават проблеми, обяснява Daily Sabah.\r\nКакто по-рано съобщи Агенция „Фокус“, в събота турската армия съобщи, че е поставила под пълен контрол северозападния сирийски район Африн.", "date": "2018.03.24", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/03/24/2503651/pazardzhik-v-strelcha-shte-se-provedat-traditsionnite-konni-sastezaniya-na-31-mart.html", "text": "В Стрелча ще се проведат традиционните конни състезания на 31 март, съобщиха за Радио „Фокус“ – Пазарджик от Общината. Състезанията са във връзка с ежегодното отбелязване на Тодоровден и ще започнат в 10.00 часа на Спортен комплекс – Стрелча. Надпреварата тази година ще е в три категории - „Бързина“, „Красота“ и „Сила“. Миналата година в състезанието взеха участие над 46 участника, събраният награден фонд от дарения и такси достигна 9750 лв. – с над 3000 лв. повече от 2016 г. За втора поредна година наградата „Най-красив кон“ бе за кон Бине на Руси Матракчийски от с. Калугерово.", "date": "2018.03.24", "title": "Пазарджик: В Стрелча ще се проведат традиционните конни състезания на 31 март"}
{"url": "http://www.focus-news.net/news/2018/03/24/2503653/predstoyashti-sabitiya-v-stranata-za-25-mart-agentsiya-fokus.html", "text": "***\r\nПрезидентът на Република Словения Борут Пахор ще бъде на официално посещение в България по покана на държавния глава Румен Радев. От 14.20 часа на Правителствения терминал на Летище „София“ ще бъде открита директна авиолиния между София и Любляна. \r\n***\r\nОт 10.30 часа в залата на хотел \"Дипломат плаза\" в гр. Луковит българският еврокомисар по цифровата икономика и цифрово общество Мария Габриел и министърът на образованието и науката Красимир Вълчев ще наградят победителите в Националното състезание по математика.\r\n***\r\nОт 11.00 часа в централата на БСП на ул. „Позитано“ 20 ще се проведе заседание на Националния съвет на БСП по вътрешнопартийни въпроси.\r\n***\r\nОт 9.00 часа в Софийската духовна семинария \"Св. Йоан Рилски Чудотворец\" Божествена св. Литургия за Благовещение ще оглави Негово светейшество Българският патриарх и Софийски митрополит Неофит.\r\n***\r\nОт 9.30 часа богослужението за храмовия празник на  старинния храм „Св. София - Премъдрост Божия“ ще оглави Негово Преосвещенство Тивериополският епископ Тихон.\r\n***\r\nОт 11.00 до 11.40 и от 12.40 часа инициатива за четене на детски книжки ще се проведе в Музейко. \r\n***\r\nОт 14.00 часа на площада пред НЧ “Иван Вазов 1928” в с. Нови хан ще се състои мирен протест срещу стартирането на концесията за добив на кварцов пясък в лесопарк Побит камък.\r\n***\r\nОт 09.00 часа в храм „Св. Богородица – Благовещение“ ще бъде отслужена архиерейска св. Литургия по повод Благовещение. \r\n***\r\nОт 9.00 часа архиерейска света литургия за храмовия празник на църквата „Св. Благовещение“ в град Разлог ще оглави Негово Високопреосвещенство Неврокопският митрополит Серафим.\r\n***\r\nОт 12.30 часа в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!“\r\n***\r\nОт 9.00 часа Врачанският митрополит Григорий ще оглави литургия на Благовещение в Черепишкия манастир  \"Успение Богородично\".\r\n*** \r\nОт 11.00 часа в Градски исторически музей Младежката театрална група при Младежки дом /Килифарево/ пресъздава празнични обреди и ритуали по повод Благовещение. \r\n***\r\nОт 9.00 часа в монтанския  храм \"Св. Св. Кирил и Методий\" Видинският митрополит Даниил ще оглави литургия на Благовещение.\r\n***\r\nОт 9.00 часа Константийският епископ Яков ще оглави литургия за храмовия празник на църквата \"Св. Благовещение\" в село Црънча.\r\n***\r\nВ 09.00 часа на Гребната база ще се проведе риболовен празник за деца до 12-годишна възраст.\r\n***\r\nВ 10.00 часа в църквите \"Света Троица\" в район Южен“ и \"Свети Илия\" в район „Източен“ ще бъде раздаден курбан по повод Благовещение. \r\n***\r\nВ 10.30 часа в църквата „Св. Николай“ в район „Западен“ ще бъде раздаден курбан по повод Благовещение. \r\n***\r\nВ 11.00 часа в църквата „Свето Преображение Господне“ в район „Тракия“ на миряните ще бъдат раздадени над 300 порции печена риба по повод Благовещение.\r\n***\r\nОт 10.00 часа, в залата на НЧ „Св. Климент Охридски 1858“, ще се проведе концерт на лауреатите от Националния детски фолклорен конкурс „Орфеево изворче 2018“.", "date": "2018.03.24", "title": "Предстоящи събития в страната за 25 март (Агенция „Фокус“)"}
{"url": "http://www.focus-news.net/news/2018/03/24/2503655/varna-tri-bebeta-mufloni-se-rodiha-v-zooparka-v-grada.html", "text": "Три бебета муфлони са се родили в зоопарка във Варна. Това съобщиха от зоопарка в града. Бебетата на европейския муфлон са се родили в рамките на 5 дни. „Ниските температури не пречат на малчуганите, тъй като това е вид, който се среща естествено в България и е привикнал към нашите климатични условия“, допълниха от зоопарка.", "date": "2018.03.24", "title": "Варна: Три бебета муфлони се родиха в зоопарка в града"}
{"url": "http://www.focus-news.net/news/2018/03/24/2503626/pasok-ako-nezavisimite-gartsi-ne-glasuvat-za-imeto-gartsiya-tryabva-da-otide-na-predsrochni-izbori.html", "text": "Ако младшия коалиционен партньор в гръцкото правителство „Независимите гърци“ (АНЕЛ) на Панос Каменос не гласуват за името на Македония, Гърция трябва да отиде на предсрочни избори, заяви говорителят на ПАСОК Павлос Христидис в сутрешния блок на гръцката телевизия „Скай“, предава скопският телевизионен канал „Телма“.\r\nКакто съобщи кореспондентът на МИА в Атина, Христидис, освен, че отправи критики към актуалното коалиционно правителство за това, че няма единна позиция в разговорите за името, повтори позицията на своята партия.\r\n„Искаме изкореняваме на иредентизма, промяна на Конституцията, да няма фалшифициране на историята, да има единна позиция, да няма разделяне на решението на дялове и когато това влезе в парламента и правителството излезе с цялостно предложение, там ще представим нашите позиции. Страната има правителство, съставено от СИРИЗА и „Независимите гърци“, не може, когато им изнася да е само СИРИЗА, когато не им изнася да е СИРИЗА и „Независимите гърци“. Ако АНЕЛ не гласуват, страната трябва да отиде на избори“, заяви говорителят на ПАСОК.\r\nПревод и редакция:", "date": "2018.03.24", "title": "ПАСОК: Ако „Независимите гърци“ не гласуват за името, Гърция трябва да отиде на предсрочни избори"}
{"url": "http://www.focus-news.net/news/2018/03/24/2503639/afp-v-lichnite-veshti-na-terorista-ot-karkason-i-treb-sa-namereni-zapiski-za-islyamska-darzhava.html", "text": "Записки, в които се споменава терористичната групировка „Ислямска държава“ са намерени от следователите сред личните вещи на терориста Редуан Лакдим, който извърши няколко атаки в петък във френските градове Каркасон и Треб, предава AFP, като се позовава на източници, близки до разследването.\r\n„Следователите са намерили завещание, написано на ръка, в което той заявява принадлежността си към „Ислямска държава“, твърдят източниците на агенцията.\r\nОсвен записките, в хода на обиска в дома на терориста са намерени „различни цифрови материали“. Следователите са иззели за изучаване неговия мобилен телефон и компютъра му. Заедно с това, според данни от телевизионния канал BFM TV, в нито една от записките, написани от ръката на Лакдим, не се споменава за плановете му да извърши терористично нападение в Каркасон и Треб. В дома на терориста не са намерени оръжия.\r\nПревод и редакция:", "date": "2018.03.24", "title": "AFP: В личните вещи на терориста от Каркасон и Треб са намерени записки за „Ислямска държава“"}
{"url": "http://www.focus-news.net/news/2018/03/24/2503654/tass-emanyuel-makron-svika-izvanredno-zasedanie-na-saveta-za-sigurnost-i-otbrana-sled-teroristichniya-akt-v-yuzhna-frantsiya.html", "text": "Президентът на Франция Еманюел Макрон свика в събота извънредно заседание на Съвета за сигурност и отбрана, след като в петък в южната част на страната бе извършен терористичен акт, в резултат от който загинаха четирима души. Това съобщи телевизионния канал BFM TV, позовавайки се на източници от Елисейския дворец, предава ТАСС.\r\n„Еманюел Макрон свика Съвета за отбрана в 18:30 в Елисейския дворец“, съобщи ТВ каналът.\r\nВ заседанието ще вземат участие премиера Едуар Филип, министърът на вътрешните работи Жерар Колон, ръководителите на ключовите силови ведомства и спецслужбите на републиката. Единствената тема на заседанието ще е терористичното нападение в Южна Франция.\r\nПревод и редакция:", "date": "2018.03.24", "title": "ТАСС: Еманюел Макрон свика извънредно заседание на Съвета за сигурност и отбрана след терористичния акт в Южна Франция"}
{"url": "http://www.focus-news.net/news/2018/03/24/2503650/daily-sabah-v-siriyskiya-tal-rifaat-se-provedoha-demonstratsii-prizovavashti-turtsiya-da-osvobodi-grada-ot-teroristite.html", "text": "Жители на северозападния сирийския град Тал Рифат и множество бойци от „Свободната сирийска армия“ (ССА) се събраха на демонстрация, на която призоваха Турция да им дойде на помощ и да освободи териториите им от сирийските кюрдски „Отряди за народна самоотбрана“ (ОНС), пише турското издание Daily Sabah.\r\nОколо 400 бойци от ССА и доста мирни граждани блокираха пътя Сику – Азаз, викайки обиди срещу ОНС, пише вестникът.\r\nТурските сили и регионални въоръжени формирования са успели да успокоят стотиците хора, които в последствие са се разпръснали без да създават проблеми, обяснява Daily Sabah.\r\nКакто по-рано съобщи Агенция „Фокус“, в събота турската армия съобщи, че е поставила под пълен контрол северозападния сирийски район Африн.\r\nПревод и редакция:", "date": "2018.03.24", "title": "Daily Sabah: В сирийския Тал Рифаат се проведоха демонстрации, призоваващи Турция да освободи града от терористите"}
{"url": "http://www.focus-news.net/news/2018/03/24/2503657/predstoyashti-mezhdunarodni-sabitiya-za-25-mart-agentsiya-fokus.html", "text": "***Парламентарни избори в Туркменистан\r\n***Ще се състои възпоминателна служба в памет на жертвите от терористичното нападение в Треб и Каркасон в петък\r\n***Отзвук от посещението на гръцкия външен министър Никос Коцияс в Скопие\r\n***В навечерието на срещата на върха ЕС – Турция\r\n***", "date": "2018.03.24", "title": "Предстоящи международни събития за 25 март ( Агенция „Фокус“ )"}
{"url": "http://www.focus-news.net/news/2018/03/24/2503648/alsat-m-makedoniya-skopie-i-atina-sa-dalech-ot-razreshavane-na-spora-za-imeto-spored-gratskite-medii.html", "text": "Гръцките телевизии „Скай“ и „Антена“ обявиха, че външният министър на Македония Никола Димитров в разговор с гръцките репортери е заявил, че може да посети Атина след срещите във Виена с посредника на ООН Матю Нимиц и е изразил желание да се запознае с лидера на младшия партньор в гръцката управляващата коалиция „Независимите гърци“ – Панос Каменос, предава излъчващата на албански скопска телевизия „Алсат – М“.\r\nКакто заяви кореспондентът на МИА в Атина, екипите на медиите, които са пристигнали заедно с гръцката делегация в Скопие, са коментирали, че посещението на гръцкия външен министър Никос Коцияс е преминало добре и в приятелска атмосфера и че между двамата министри има химия и воля за разрешаване на спора за името, но и че различията в позициите остават, като основните проблеми свързани с искането за промяна на македонската конституция и формулировката на името на бившата югорепублика.\r\n„Двамата министри прекара шест часа заедно в четвъртък вечерта, когато са обсъдили всички въпроси. За сега изглежда, че не са направени много крачки напред, напротив, излезе нов проблем, за който разбрахме от господин Димитров и това е името. Той иска то да бъде от две думи и да бъде преведено на английски език. Вторият голям проблемен въпрос е Конституцията. Не само промяната на иредентистките текстове, но и обсега на употреба на името. Скопяните искат двойна формула за името“, пише в коментар на гръцката телевизия „Стар“.\r\nПратеникът на телевизия „Скай“, в репортажа си от Скопие, оцени, че покрай позитивния климат на срещата на двамата министри, все пак на пресконференцията са се показали неразбирателствата между страните.\r\n„Господин Димитров обясни, че се отнася негативно към вариант за име без превод, като например Горна Македония, докато господин Коцияс от своя страна обяясни, че за Гърция промяната на Конституцията е предварително условие за всяко решение“, заяви пратеникът на „Скай“.\r\nВестник „Та Неа“ коментира, че ако някой иска да извлече заключение от историческото посещение на Коцияс в Скопие, той „би казал, че двете страни са далече от постигането на договорка“.\r\nГръцката новинарска агенция АНА-МПА, в текст със заглавие „Коцияс: Направихме крачки напред“, пише, че и от двете страни има воля за разрешаване на въпроса, „което ще отвори вратите на бъдещето“.\r\nГръцкото издание на Euronews също поставя акцента върху волята за решение.\r\nВ известията си от Скопие, гръцките медии предадоха изявленията на двамата външни министри, но коментираха, че ще се разбере дали двете страни могат да стигнат до договор и решение на проблемите след срещата във Виена в петък (30 март). Според гръцкия Euronews, Нимиц ще представи правен текст на ООН, който трябва да бъде допълнен от двете страни и върху него трябва да бъдат отбелязани точките, върху които има забележки.\r\nПревод и редакция:", "date": "2018.03.24", "title": "„Алсат – М“ (Македония): Скопие и Атина са далеч от разрешаване на спора за името, според гръцките медии"}
{"url": "http://www.focus-news.net/news/2018/03/24/2503658/gabrovo-gradat-shte-bade-domakin-na-hv-natsionalen-sabor-na-bmchk.html", "text": "Габрово става домакин на Втората сесия на XIV Национален събор на Българския младежки Червен кръст (БМЧК), която ще се проведе от 30 март до 1 април, съобщиха от БЧК-Габрово. На форума се очаква да присъстват близо 120 червенокръстци, представители на младежката организация от цялата страна.\r\nОткриването ще бъде в Актовата зала на Национална Априловска гимназия на 30 март от 16.30 часа. По време на събора ще бъдат разгледани отчета за дейността на организацията за изминалата 2017 година и отчета на Комисията по съответствието, ще се обсъди и приеме годишния план за дейността на БМЧК през 2018 г., междинен анализ за изпълнение на Стратегия за развитие на БМЧК до 2020г. и промени в Статут на БМЧК.\r\nВ заседанията ще участват председателят на БЧК – акад. Христо Григоров, председателят на Областната организация д-р Георги Шандурков, генералният директор на БЧК – д-р София Стоименова, зам.-генералният директор – д-р Славита Джамбазова, директорът на Секретариата на ОС на БЧК – Габрово – Стефан Стойчев, партньори и съмишленици  на организацията.\r\nНа 31 март всички гости и делегати на Националния събор ще се включат в символично отбелязване на 140-годишнина на Българския Червен кръст като пуснат 140 червени и бели балони, които символизират цветовете на организацията. В свободното си време делегатите на събора ще посетят габровските музеи, културни и туристически забележителности.\r\nБългарският младежки Червен кръст е доброволна младежка организация към БЧК и е част от Международното младежко червенокръстко движение. Чрез своите доброволци в цялата страна,  БМЧК приобщава децата и младите хора към хуманитарните ценности, работи за намаляване на социалната и здравната им уязвимост, насърчава толерантността и уважението към културните различия, противопоставя се на дискриминацията. БМЧК има над 7 500 доброволци и членове от цялата страна.\r\nВсяка година БМЧК провежда Националния си събор в различен град в България. Тази година за град-домакин е избран Габрово.", "date": "2018.03.24", "title": "Габрово: Градът ще бъде домакин на ХІV Национален събор на БМЧК"}
{"url": "http://www.focus-news.net/news/2018/03/24/2503644/inserbia-sarbiya-e-poluchila-ultimatum-da-priznae-kosovo.html", "text": "Сърбия е получила ултиматум – „да признае Косово срещу основаване на Общност на сръбските общини“ в Северно Косово, пише белградският новинарски портал InSerbia.\r\nСпоред публикации в местните медии, сръбският президент Александър Вучич е „получил тази оферта“ от дипломати в Берлин, Париж, Лондон и Вашингтон, като това е било „потвърдено пред него“ през последните дни и по време на срещите му в Ню Йорк, където беше на посещение.\r\nСръбският министър по въпросите на европейската интеграция Ядранка Йоксимович разясни ситуацията около последните срещи на сръбския държавен глава в Ню Йорк и Брюксел.\r\n„По-важното е, че президентът на Сърбия Александър Вучич демонстрира отговорна политика, държавничество и решимост на всички места и форуми и с всеки, който е замесен в процеса. Той представи сръбската позиция, което е много важно и въпреки че не бе посрещнат с разбиране и гъвкавост, това не означава, че Сърбия няма легитимни аргументи и че гласът на Сърбия не се чува“.\r\nНа покана от водещия да коментира медийните спекулации, Йоксимович посочи, че мисленето й „изобщо не се ръководи от заглавията във вестниците, а от фактите“.\r\n„Тези, които признаха независимостта на Косово прокарват своята политика, за да не се разпадне проектът им и това е realpolitik (от немски – политика, основана на практически, а не идеологически или други съображения – бел. ред. ). Но пет страни (-членки на ЕС) не са го признали и голяма част от останалия свят. Ние прокарваме нашата политика и следваме интереса си и Брюкселския договор (постигнат в хода на диалога Белград – Прищина) е правнообвързващ – едната страна е изпълнила всичките си задължения, а гарант на споразумението е Европейския съюз. В Брюксел трябва да си зададат въпроса дали в Прищина има политическа воля за прилагането му“, заяви Йоксимович.\r\nМилован Дречун, председател на Комитета за Косово и Метохия на сръбския парламент също говори пред медиите по въпроса и бе категоричен, че Запада „не иска да отваря въпроса за определяне на статута на Косово, защото за тях този процес е завършен“.\r\n„Изглежда, че Прищина прави всичко в съгласие със Запада. Натискът срещу Сърбия се интензифицира и косовския проблем се използва в геополитическото противопоставяне между САЩ и Русия“, заяви Дречун.\r\nПопитан, „какво ще стане ако Сърбия не приеме ултиматума на Запада“, той не отхвърли вероятността от „изолиране“ на страната.\r\nПревод и редакция:", "date": "2018.03.24", "title": "InSerbia: Сърбия е получила ултиматум да признае Косово"}
{"url": "http://www.focus-news.net/news/2018/03/24/2503674/sport-rezultati-ot-mezhdunarodnite-priyatelski-machove.html", "text": "В събота се изиграха много международни приятелски мачове, като в някои от тях се получиха следните резултати:\r\nШвеция – Чили 1:2\r\nСеверна Ирландия – Южна Корея 2:1\r\nГрузия – Литва 4:0\r\nАрмения – Естония 0:0", "date": "2018.03.24", "title": "Спорт: Резултати от международните приятелски мачове"}
{"url": "http://www.focus-news.net/news/2018/03/24/2503678/montana-misteriyata-don-zhuan-e-nay-novoto-zaglavie-v-repertoara-na-dramatichniya-teatar-v-grada.html", "text": "„Мистерията Дон Жуан“ е най-новото заглавие в репертоара на Драматичен театър – Монтана, съобщиха за Радио „Фокус“ от дирекцията на театъра. В основата на представлението стои пиесата от Анатолий Крим „Завещанието на целомъдрения женкар“. Монтанският театър беше първият в страната, който представи на българската публика драматурга Анатолий Крим и неговата пиеса. Днес, десет години по-късно, Монтана отново ще занимае публиката с проблемите на Дон Жуан. Но, днешния прочит на пиесата е по-различен, по-аналитичен и различен от наложените шаблони. Днес „Дон Жуан“ е по-стар, по-мъдър, по-целеустремен, дори донякъде и отнесен в сферата на философията. Днешния Дон Жуан, дори и по-стар, разкрива напълно своята душа пред публиката.\r\nРежисьор на „Мистерията Дон Жуан“ е Минчо Събев, художник е Тодор Деков. В пиесата участват: Любомир Бояджиев, Тихомир Иванов, Димитрина Проданова и Асен Таков. Премиерата е на  27 март от 19.00 часа в голямата зала на театъра.", "date": "2018.03.24", "title": "Монтана: „Мистерията Дон Жуан“ е най-новото заглавие в репертоара на Драматичния театър в града"}
{"url": "http://www.focus-news.net/news/2018/03/24/2503679/smolyan-natsionalen-sabor-na-kaba-gaydata-shte-se-provede-v-selo-stoykite.html", "text": "Национален събор на каба гайдата ще се проведе за първи път в село Стойките на 22 и 23 септември. Това каза за Радио „Фокус“ – Смолян Мария Кисьова – председател на читалище „Пробуда – 1903“ и председател на организационния комитет по организиране на събитието. По думите на Кисьова, вече се подготвят материалите, свързани със събитието и се приемат заявките за участие, като то ще се проведе под патронажа на Министерството на културата, областния управител и Община Смолян. Кисьова поясни, че идеята за провеждането на гайдарския събор е възникнала още през 2004 г., но реалните действия по осъществяването й са започнали след откриването на бюст-паметника на основателя на „100 каба гайди“ Апостол Кисьов през октомври 2017 г. в родното му село Стойките. „Съборът вече има статут, а причината да се проведе именно в Стойките е, че Апостол Кисьов е роден в родопското село и фактът, че 99 % от гайдарите в регион Смолян са именно от Стойките и махала Гращица. Имало е и гайдари от Гела, Стикъл, Солища, Широка лъка, Смолян, Момчиловци, но ядрото от гайдарите са от Стойките. Ръководителят на състава „100 каба гайди“ е оттам и той е човекът, който с много усилия и желание е реализирал идеята си за обединяване на всички гайдари от област Смолян“, поясни Кисьова.\r\nТя уточни, че целите на гайдарския събор са да съдейства за развитието и съхраняването на гайдарското изкуство, да популяризира родопската гайда в страна и чужбина, да развива културния обмен в областта на гайдарското изкуство, да мотивира прояви и да подпомага изявите на млади изпълнители, да обогати културния календар на Община Смолян и да развитие на културния туризъм в общината. Очаква се много гайдари да вземат участие в националния събор, тъй като е факт интересът във всички райони на България към каба гайдата. Кисьова, която 25 години е била и директор на Детско-юношеския ансамбъл, който вече не съществува, посочи, че през 2006 г в него е имало 120 деца-гайдари. „Всички те вече не са деца, повечето от тях живеят в големите градове на страната и в чужбина, но продължават да свирят на гайда, да създават школи и да обучават деца и затова вярваме, че всички те и възпитаниците им ще се включат в първия по рода си събор“, каза още Мария Кисьова.\r\nНели ГЕРГЬОВСКА", "date": "2018.03.24", "title": "Смолян: Национален събор на каба гайдата ще се проведе в село Стойките"}
{"url": "http://www.focus-news.net/news/2018/03/24/2503683/veliko-tarnovo-otchita-se-spad-na-tsenata-na-gazta-v-oblastta.html", "text": "Отчита се спад на цената на газта във Велико Търново, показва репортерска проверка на Радио „Фокус“-Велико Търново. Към момента големите вериги бензиностанции в областта държат средна цена на пропан-бутана от  1 лв./л, докато през февруари цената бе 1,02 лв./л. Средната цена на газта за страната е 1,02 лв./л. През изминалия месец се отчита поевтиняване и на бензин А95. От 2,06 лв./л през февруари, сега цената е паднала на 2,05 лв./л. Средната за страната е 2,08 лв./л. Бензин А98 задържа цена през последния месец – 2,35 лв./л. Дизелът също остава на същата цена – 2,07 лв. л., при средна за страната 2,09 лв. л. Метанът запазва цена от 1,34 лв./л., която в сравнение със средната за страната е по-висока с 4 стотинки – 1,30 лв./л.\r\nЦените на повечето видове горива в областта са с 2-3 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 10-то място в класация за най-евтини горива в България. През месец февруари бе на 9-та позиция. Съседната област Габрово се нарежда на 7-мо място в класацията. Най-евтините горива са в област Ямбол, а Плевен и Ловеч са съответно на 23-то и 27-мо място.\r\nНадежда КРЪСТЕВА", "date": "2018.03.24", "title": "Велико Търново: Отчита се спад на цената на газта в областта"}
{"url": "http://www.focus-news.net/news/2018/03/24/2503684/bbc-izdirvan-ot-sedem-godini-britanets-e-zaloven-v-balgariya.html", "text": "Българските власти са арестували Рой Лорънс Пиечоцки, на 56 години, предава BBC.\r\nБританецът е бил обявен за издирване от Интерпол през 2011 година за десет случая на сексуални престъпления с малолетни в САЩ. Той е арестуван след като е открит в апартамент под наем във Велико Търново.\r\nСпоред Министерството на вътрешните работи на България залавянето му е резултат на съвместните усилия на местната полиция, Отделът за киберпрестъпления  и ФБР на САЩ.\r\nТой е бил с подправени документи с друго име и променена външност. При задържането му са конфискувани компютърни конфигурации, на които според властите има порнографски изображения на деца. Юлиян Марков", "date": "2018.03.24", "title": "BBC: Издирван от седем години британец е заловен в България"}
{"url": "http://www.focus-news.net/news/2018/03/24/2503685/plovdiv-novi-28-stazhant-politsai-se-vlivat-v-reditsite-na-oblastnata-direktsiya-na-mvr.html", "text": "Общо 28 са стажантите, преминали успешно всички етапи от проведен конкурс за постъпване на държавна служба на длъжност „полицай” в Областната дирекция на МВР в Пловдив от началото на тази година. Това съобщиха за Радио „Фокус“ – Пловдив от дирекцията. Пълни полицейски правомощия стажантите ще получат след приключване на шестмесечно първоначално обучение в Академията на МВР, след което ще бъдат разпределени на работа в районните управления на дирекцията. Десет от бъдещите полицаи ще постъпят в РПУ – Асеновград. Пожелания за здраве, професионални успехи и високи резултати в ежедневната си дейност стажантите са получили от директора на Областната дирекция на МВР старши комисар Атанас Илков, началника на сектор „Човешки ресурси” Траян Тодоров, заместник-кмета на Община Асеновград инж. Мария Вълканова и председателя на Общинския съвет Драгомир Георгиев.", "date": "2018.03.24", "title": "Пловдив: Нови 28 стажант-полицаи се вливат в редиците на Областната дирекция на МВР"}
{"url": "http://www.focus-news.net/news/2018/03/24/2503686/viktoriya-nikolova-oits-varna-novi-protseduri-za-podkrepa-na-biznesa-startirat-po-op-inovatsii-i-konkurentosposobnost-do-kraya-na-godinata.html", "text": "Нови процедури за подкрепа на бизнеса ще стартират по Оперативна програма „Иновации и конкурентоспособност“ до края на годината. Това каза в интервю за Радио „Фокус“ – Варна Виктория Николова, управител на Областен информационен център – Варна. „Бизнесът очаква няколко процедури, които ще бъдат отворени до края на годината. Най-голям интерес и очакване предизвиква процедурата „Подобряване на производствения капацитет и развитие на специализирани услуги за малки и средни предприятия и информационни и комуникационни технологии“, допълни Виктория Николова. По нея ще могат да кандидатстват съществуващи микро, малки и средни предприятия. Те ще могат да получат финансиране за покупка на дълготрайни материални и нематериални активи за разработване, внедряване и сертифициране на системи за качество. „Очаква се финансовата помощ да бъде между 100 000 и 1 млн. лв., в зависимост от вида на предприятието. Крайният срок за кандидатстване по тази процедура е юни 2018 година“, каза още Виктория Николова. Очаква се процедурата да стартира през месец април.\r\nМарияна ВАЛЕНТИНОВА", "date": "2018.03.24", "title": "Виктория Николова, ОИЦ – Варна: Нови процедури за подкрепа на бизнеса стартират по ОП „Иновации и конкурентоспособност“ до края на годината"}
{"url": "http://www.focus-news.net/news/2018/03/24/2503682/plovdiv-robotat-finch-shte-gostuva-v-biblioteka-paisiy-hilendarski-asenovgrad-za-6-mesetsa-za-da-vavede-detsata-v-osnovite-na-programiraneto.html", "text": "Роботът „Финч“ ще гостува на Градската библиотека „Паисий Хилендарски“ в Асеновград през следващите 6 месеца, за да въведе децата и учениците в основите на програмирането. Това каза за Радио „Фокус“ – Пловдив Милена Марковска, директор на културната институция. Гостуването на малкия робот е част от инициативата Европейска цифрова седмица, към която се присъедини и Градската библиотека в Асеновград. „Проведе се семинар с ученици, по време на който се състоя тържествено връчване на робота „Финч“, който Градската библиотека ще използва през следващите месеци. По този начин ще се даде възможност за по-широко развитие на компютърните и програмни умения на учениците. Изключителна гордост за нашата библиотека е, че през следващите 6 месеца ще можем да достигнем до максимално голям брой ученици, като желанието на екипа на библиотеката е да посетим всички училища в града и да запознаем обучаващите се в тях с основите на програмирането. Роботът „Финч“ е един малък робот, който е създаден с цел да вдъхнови и зарадва учениците, които изучават компютърните науки. Той поддържа различни езици за програмиране, включително такива, които са подходящи за ученици на възраст от едва пет години. Разработен е да създава широка гама от преживявания, свързани с обучението по компютърни науки, навлизането в основите на компютърното програмиране и мисленето по един изключително креативен ,любознателен, интересен, интуитивен и забавен за децата начин“, каза Марковска. По думите ѝ роботът „Финч“ гостува на библиотеката за трети път, като вече много ученици са се срещали с него. „За тях това наистина е едно незабравимо преживяване. Радваме се, че ще успеем да обучаваме децата и по време на лятната ни програма „Ваканция в библиотеката“. Тези, които имат желание да се занимават с програмираме, ще имат възможността да навлязат по-дълбоко в света на програмирането“, коментира Милена Марковска.\r\nТя посочи, че събитието Европейска цифрова седмица се отбелязва от 2010 година насам с ежегодни кампании, свързани с повишаване на цифровата грамотност и използване на цифровите технологии, като се провежда от библиотеки, училища и неправителствени организации в цяла Европа. „В рамките на цифровата седмица се включват над 100 000 граждани. Ние се радваме, че можем да бъдем част от това събитие. Национален координатор на Цифровата седмица е Фондация „Глобални библиотеки-България“, в партньорство с 14 регионални библиотеки. Тази година седмицата се провежда от 19 до 25 март и е фокусирана върху изграждането на доверие в технологиите чрез развиване на критично мислене и медийна грамотност. Засяга актуални теми като осъзнаване и борба с фалшивите новини, речта на омразата и злоупотребата със социалните медии, което е особено опасно за децата и подрастващите. Също е така насочена към разработване на подходи за учене през целия живот и за подобряване на цифровите умения“, обясни директорът на Градската библиотека „Паисий Хилендарски“ в Асеновград Милена Марковска.\r\nТони МИХАЙЛОВ", "date": "2018.03.24", "title": "Пловдив: Роботът „Финч“ ще гостува в библиотека „Паисий Хилендарски“-Асеновград  за 6 месеца, за да въведе децата в основите на програмирането"}
{"url": "http://www.focus-news.net/news/2018/03/24/2503681/global-times-rolyata-na-kitay-ne-mozhe-da-bade-prenebregvana-v-predstoyashtite-razgovori-sas-severna-koreya.html", "text": "Ролята на Китай не може да бъде пренебрегвана в предстоящите разговори със Северна Корея, пише китайското издание Global Times.\r\nИзданието напомня, че Китай има сериозен принос в затоплянето на отношенията между двете Кореи. В телефонен разговор между американския президент Доналд Тръмп и китайския лидер Си Дзинпин, проведен на 9 март, след който Доналд Тръмп написал в социалната мрежа „Туитър“: „сделката със Северна Корея се подготвя и ако стане, ще бъде много добре за света“, добавяйки „Китай продължава да помага“, което според китайския вестник опровергава коментарите, че „Китай остава настрани“ и „Ролята на Китай се маргинализира“ в световните медии.\r\nПрипомня се силната подкрепа за дипломацията по време на Зимните олимпийски игри в южнокорейския град Пьончан и проведените разговори между Пекин и Сеул, в които се утвърждава постигането на мир на Корейския полуостров чрез диалог между страните. Юлиян Марков", "date": "2018.03.24", "title": "Global Times: Ролята на Китай не може да бъде пренебрегвана в предстоящите разговори със Северна Корея"}
{"url": "http://www.focus-news.net/news/2018/03/24/2503687/reuters-sasht-sa-ubili-dvama-teroristi-pri-vazdushen-udar-v-libiya.html", "text": "САЩ са извършили въздушен удар в южния либийски град Убари, „убивайки двама терористи“, предава Reuters.\r\nВъздушният удар е извършен в координация с международно признатото  Правителство на националното съгласие в Триполи.  Според официалното съобщение няма цивилни жертви.\r\nЕдна къща е била разрушена и там са намерени две тела. Според жители на квартала, къщата се посещавала често от чужденци.\r\nАгенцията припомня, че САЩ са нанасяли единични въздушни удари срещу ислямисти и преди. Юлиян Марков", "date": "2018.03.24", "title": "Reuters: САЩ са убили двама „терористи“ при въздушен удар в Либия"}
{"url": "http://www.focus-news.net/news/2018/03/24/2503680/balgariya-nyama-da-otzovava-ruski-diplomati-obzor.html", "text": "България не е взимала решение да гони руски дипломати от страната заради случая „Скрипал“. Това обявиха от Министерството на външните работи във връзка с появилата се информация в британски медии, че редица страни от ЕС, сред които и България, ще наредят на руските дипломати да напуснат във връзка с нападението с невропаралитичен газ срещу бившия агент на руското разузнаване Сергей Скрипал и дъщеря му Юлия в южната част на Англия. В отговор руският външен министър Сергей Лавров обвини Великобритания, че се опитва да „направи кризата с Русия колкото се може по-дълбока“.\r\nПред медии в Поморие председателят на ПГ на ГЕРБ и заместник-председател на партията Цветан Цветанов коментира темата, като посочи, че момента няма данни, заради които да се пристъпи към изгонване на руски дипломати от България. „Когато има нарушаване на националната ни сигурност, разбира се, че се предприемат съответните действия от компетентните органи“, увери той. По думите му България, като член на европейското семейство, е солидарна към позиция, която ЕС изразява по случая. \r\nОще в петък по повод решението на Европейския съвет да подкрепи оценката на Верикобритания, че Русия е отговорна за нападението и да отзове посланика на ЕС в Русия Маркус Едерер за консултации, премиерът Бойко Борисов заяви, че докато съществува \"висока степен на вероятност\", но няма твърди доказателства, не можем да се обсъжда отзоваването на български дипломати от Русия. По думите на Борисов е важно, че ЕС и Лондон, независимо от подготвяното оттегляне на Великобритания, показват, че са едно цяло и неразривно свързани.Агенция „Фокус“ припомня: Преди седмица британският министър-председател Тереза Мей назова Москва като отговорна за нападението. „Руската държава е виновна в опита за убийството на Скрипал и на дъщеря му Юлия“, заяви премиерът пред депутати. Тя допълни, че Великобритания ще изгони 23 руски дипломати от страната. Министър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия.  Руското правителство категорично отхвърли обвиненията и заяви, че няма желание да \"говори с Великобритания на езика на ултиматумите\". Говорителят на Руското външно министерство Мария Захарова определи като „цирково шоу“ заявлението на Тереза Мей за руско участие в отравянето на Сергей Скрипал. По-късно Великобритания, Франция, САЩ и Германия излязоха с обща декларация по случая със Сергей Скрипал, в която осъждат случилото се като „нападение срещу суверенитета на Великобритания“.", "date": "2018.03.24", "title": "България няма да отзовава руски дипломати (ОБЗОР)"}
{"url": "http://www.focus-news.net/news/2018/03/24/2503690/hurriyet-turskite-i-evropeyskite-lideri-shte-se-sreshtnat-vav-varna.html", "text": "Лидерите на Турция и Европейския съюз ще се срещнат на 26 март в резиденция Евксиноград във Варна, пише турският вестник Hurriyet. На срещата ще се дискутират пътища да се съживи проточилият се с години диалог за Митническия съюз, параметрите на сделката за мигрантите, борбата с тероризма и турското желание за присъединяване към ЕС.\r\nТурският президент Реджеп Тайип Ердоган ще се срещне с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов.\r\nПо темата за Митническия съюз Европейският съвет не е давал мандат на Еврокомисията да започне технически разговори с Турция, тъй като няма консенсус между страните-членки. Германия преди всичко се въздържа да започне процеса заради многото различия с турското правителство.\r\nНа срещата ще се обсъдят параметрите на споразумението за мигрантите, подписано на 16 март 2016 година. Турция настоява ЕС да изпълни ангажимента за приемане на сирийски бежанци по предвидената тогава формула – за всеки предотвратен опит за нелегално проникване в Европа на бежанец да бъде приеман бежанец и заселван в ЕС според определените квоти. Също така ще се обсъди и изпълнението на финансовото обещание на ЕС, дадено на Турция за 3 милиарда евро до края на 2018 година. Още 3 милиарда евро трябва да се отпуснат на Турция.\r\nВъв Варна Ердоган ще настоява европейските лидери да разглеждат страната му като пълноправен кандидат за членство в Съюза и да разсеят спекулациите на някои страни, че е възможен алтернативен модел за партньорство с Турция. Юлиян Марков", "date": "2018.03.24", "title": "Hurriyet: Турските и европейските лидери ще се срещнат във Варна"}
{"url": "http://www.focus-news.net/news/2018/03/24/2503688/milena-markovska-gradska-biblioteka-paisiy-hilendarski-asenovgrad-tsennoto-na-savremennite-tehnologii-e-che-ne-se-sblaskvat-s-knigite-v-otritsatelna-posoka.html", "text": "Ценното на съвременните технологии е, че не се сблъскват с книгите в отрицателна посока, а точно обратното – дават възможност книгите да достигнат до все повече хора. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград по повод провеждането на Европейската цифрова седмица. По думите ѝ библиотеките са възникнали в много дълбока древност с цел да съхраняват знанието, историята и миналото, като винаги извършват тази дейност, използвайки актуалните за времето технологии. „Знаем, че първите библиотеки са съхранявали глинени плочки, след това папируси, от което става ясно, че носителите на информация и технологиите, с които се създават, са различни във времето. В рамките на 21 век са актуални цифровите технологии. Ако искаме да бъдем в полза на общността си, всъщност ние трябва да бъдем съвременни библиотеки, които не само да предоставят цифрово съдържание, но също така и да го създават. Много библиотеки в България вече дигитализират своите фондове – онези редки и ценни книги, които съхраняват във фондовете си. Технологиите дават възможността книгите да достигнат до все повече хора и сме свидетели на формирането, включително на големи консорциуми между библиотеки, създаващи бази от данни, които освен че дават възможност за достъп на хората, също така са много важни и от гледна точка на развитието на науката и икономиката. Тези технологии са и пряк път към младите“, коментира Милена Марковска. Директорът на Градската библиотека „Паисий Хилендарски“ в Асеновград посочи, че в своето историческо развитие библиотеките винаги са представяли на своите потребители най-новите технологии за предоставяне на информация и знание.\r\nТони МИХАЙЛОВ", "date": "2018.03.24", "title": "Милена Марковска, Градска библиотека „Паисий Хилендарски“-Асеновград: Ценното на съвременните технологии е, че не се сблъскват с книгите в отрицателна посока"}
{"url": "http://www.focus-news.net/news/2018/03/24/2503689/afp-siriysko-dete-trenirashto-futbol-e-ubito-pri-obstrel-na-stolitsata-damask.html", "text": "Сирийско дете, трениращо футбол е убито, а други седем са ранени от снаряд, изстрелян от бунтовниците и попаднал на спортно съоръжение в покрайнините на сирийската столица Дамаск, предава AFP.\r\nСпоред информация на сирийската държавна агенция САНА ракетите са ударили спортен клуб в столичния квартал Мазраа, където се намира и руското посолство.\r\n„Те удариха спортния център \"Ал Файхаа\" със снаряд, който отне живота на едно дете и рани седем други“, каза треньорът на детския тим Мосен Абас. \r\nТова е най-известното спортно съоръжение в столицата Дамаск  и там тренират националните отбори на страната.  Юлиян Марков", "date": "2018.03.24", "title": "AFP: Сирийско дете, трениращо футбол е убито при обстрел на столицата Дамаск"}
{"url": "http://www.focus-news.net/news/2018/03/24/2503656/afp-donald-tramp-osadi-uzhasyavashtoto-teroristichno-napadenie-vav-frantsiya.html", "text": "Президентът на САЩ Доналд Тръмп осъди в събота ислямистката атака, отнела живота на четирима души във Франция, предава AFP.\r\n„Нашите мисли и молитви са с жертвите от ужасяващата атака във Франция вчера и ние скърбим за загубата на страната“, написа Тръмп в „Туитър“, като добави: „Ние също осъждаме насилствените действия на нападателя и на всеки, който му е оказал помощ. Ние сме с теб Еманюел Макрон!“\r\nПревод и редакция:", "date": "2018.03.24", "title": "AFP: Доналд Тръмп осъди „ужасяващото“ терористично нападение във Франция"}
{"url": "http://www.focus-news.net/news/2018/03/24/2503691/bbc-stotitsi-hilyadi-protestirat-za-kontrol-varhu-orazhiyata-v-sasht-i-po-sveta.html", "text": "Стотици хиляди протестират за контрол върху оръжията в САЩ и по света, предава BBC.\r\nОсновният протест се състоя в американската столица Вашингтон, където пред протестиращите говори оцелялата при стрелбата в Паркленд, Флорида Ема Гонзалес. Тя изброи имената на 17-те загинали при стрелбата ученици и персонал и протестиращите запазиха шест минути и двайсет секунди мълчание, колкото е траела стрелбата. Още 800 протеста бяха планирани както в други градове в САЩ така и в големи градове по света: Единбург,Лондон, Женева, Сидни и Токио. Юлиян Марков", "date": "2018.03.24", "title": "BBC: Стотици хиляди протестират за контрол върху оръжията в САЩ и по света"}
