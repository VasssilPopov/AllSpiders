{"url": "http://www.focus-news.net/news/2018/12/22/2605023/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "b> Берлин.   Едва сдържайки черните си сълзи, с някога бели каски и гащеризони, покрити със сажди, седем миньори в Германия излязоха от металната клетка в петък, държейки последното парче черен въглен, извадено от 1000 метра под земната повърхност, пише  електронното издание на американския вестник Washington Times  в материал, представен без редакторска намеса. \r\nЦеремонията отбеляза края на една индустрия, която положи основите на германската индустриална революция и следвоенното й икономическо възстановяване. \r\nМъжете от мината „Проспер-Ханиел“ символично предадоха на германския президент Франк-Валтер Щайнмайер огромната бучка въглища с думите „Glueck Auf“. Старинен миньорски поздрав, който грубо означава „късмет“ и отразява несигурността на живота, прекаран в земните недра. \r\n„Тук свършва част от германската история“, каза Щайнмайер на миньорите. „Без нея, цялата ни страна и нейното развитие през последните 200 години щяха да са немислими“. \r\nМината \"Проспер-Ханиел\" в западния град Ботроп и още една шахта в Ибенбурен, на 100 километра (62 мили) на север, бяха последните останки от индустрия, която някога е доминирала в региона и в която е имало половин милион души по време на пика й през 50-те. Заедно, те помогнаха да се хранят гладните заводи за стомана в долината на Рур, докато вносът на по-евтини, чужди въглища не направи така, че „черното злато“ на Германия да загуби блясъка си. \r\nВ продължение на десетилетия мините оцеляваха само благодарение на щедри субсидии. Но през 2007 г. бе взето политическо решение за тяхното затваряне с обещание за предсрочно пенсиониране или преквалификация на останалите им работници. \r\nСпоред правителствени данни от 1998 г. германската въгледобивна промишленост е получила над 40 милиарда евро от федералните фондове и е трябвало да получи още 2,7 милиарда евро до 2022 година. Част от парите са били нужни за поддръжката на мините и запазване на околната среда, което включва предотвратяване на бавното потъване на части от Рурската област, тъй като безбройните тунели се срутват с течение на времето. \r\nБяха изразходвани още огромни суми за подпомагане на икономическото възстановяване в региона, който през последните години отбеляза ръст в университетите, изследователските центрове и IT старт-ъпите. \r\nЩайнмайер призова миньорите и техните близки да гледат към бъдещето, но и да се гордеят с култура на гостоприемство и откритост. Рурският регион стана многонационален с пристигането от началото на XIX век на многобройни преселнически вълни от Полша, Италия и Турция. \r\nКраят на дълбочинното минно дело се разглежда като тест за планираното затваряне на шахтите за лигнитни, или кафяви, въглища, които все още работят в Германия. \r\nГермания все още генерира почти две пети от електроенергията си от изгарянето на въглища, което според учените не може да продължи, ако Германия иска да намали емисиите си на парникови газове. Лигнитът се счита за дори по-мръсен от черните въглища, но остава сравнително евтин за извличане, дори в Германия. \r\nПовече от 400 въгледобивни райони по света ще се сблъскат с подобен натиск да бъдат затворени през следващите десетилетия на фона на международните усилия за ограничаване на глобалното затопляне. \r\nНякои в Германия се опасяват, че други източници на енергия - главно възобновяеми - може да не са достатъчни за захранване на индустриална нация, особено след като страната планира да затвори своите атомни електроцентрали до 2022 г. \r\nКомитет, назначен от правителството, трябва да представи доклад през февруари, в който да представи предложения за постепенно премахване на лигнитните мини. \r\nКъм края на церемонията в петък миньорите отдадоха почит на колеги, които загубиха живота си под земята. Опасностите бяха изтъкнати в понеделник, когато 29-годишен работник беше смазан от метална врата в шахтата на Ибенбурен. \r\nИ в петък през нощта се появиха новини за смъртта на 13 миньори при експлозия в мина в Чешката република. \r\n***  Министърът на отбраната Джеймс Матис е дал 44 години от живота си в служба на Корпуса на морската пехота на САЩ и 2 години на Пентагона, но ако е отворен за нови предизвикателства и отговорности, той трябва да стане следващия генерален секретар на НАТО, пише  американското издание Washington Examiner  в материал, представен без редакторска намеса. \r\nДългогодишен поддръжник на Алианса и на нуждата европейските страни-членки и Канада да плащат повече за отбрана и по-голяма част от военните си бюджети за оръжия, Матис ще пасне като дялан камък на позицията. Всъщност, Матис е най-естественият избор на Земята. Първо, той има военен опит с НАТО от своето време като командващ генерал на Командването на Алианса за трансформация. Второ, Матис е много добре запознат с мисиите на НАТО, възможностите и слабостите му от времето като министър на отбраната. \r\nПрез последните две години приоритет на Матис беше изграждането на отношения със съюзниците, докато едновременно с това той ги натискаше да направят повече за отстраняване на военните слабости на НАТО. Президентът Тръмп заслужава похвала за неговата кампания на натиск върху европейците по този въпрос, но без изграждането на доверие в съюзниците от НАТО за продължаващия ангажимент на Америка към тях, той нямаше да успее. Дивидентите от ръководството на Матис, заедно с това на сегашния генерален секретар Йенс Столтенберг са очевидни. Алианса подобри контрола си върху моретата и логистичните си влакове, както и способностите си да поставя под заплаха противниковата въздушна отбрана. \r\nНо назначението на Матис в командването на НАТО би било добре и по още една, последна, причина: тъй като генералният секретар Матис ще бъде свободен да подкрепя мисиите на Алианса без да има необходимост да се отчита на други политически лидери. Матис ще бъде и първият генерален секретар на САЩ в историята. Накратко, това е назначение, за което той е подходящ и със сигурност заслужава. \r\n***  Брет МакГърк, представител на САЩ в коалицията срещу „Ислямска държава“, подаде оставка от поста си в протест срещу решението на американския президент да изтегли американските войници от Сирия, с което се присъедини към министъра на отбраната в отказа на опитни служители от участие в администрацията, пише  електронното издание Daily Star Lebanon  в материал, представен без редакторска намеса. \r\nСамо преди 11 дни МакГърк беше казал, че би било „безразсъдно“ да се смята, че „Ислямска държава“ (ИД) е победена и следователно няма да е разумно да се връщат американските войници у дома. Той реши да ускори плана си да напусне в средата на февруари. \r\nМакгърк, назначен на поста от президента Барак Обама през 2015 г. и задържан от Тръмп, заяви в писмото си за оставка, че джихадистите са в бягство, но все още не са победени и че преждевременното изтегляне на американските сили от Сирия ще създаде условия, които ще способстват възраждането на ИД. Той също така посочи ползите от ускоряването на кампанията срещу терористите, но отбеляза, че работата все още не е свършена. \r\nПисмото му, представено в петък на държавния секретар Майк Помпео, бе описано в събота на Асошиейтед прес от служител, запознат с неговото съдържание. Длъжностното лице не е било упълномощено да обсъжда публично въпроса, преди писмото да бъде публикувано и говори анонимно. \r\nМакгърк, чиято оставка е в сила на 31 декември, планираше да напусне работата си в средата на февруари, като взе това решение след домакинствана от САЩ среща на външни министри от коалиционните страни, но той сметна, че не може да продължи след решението на Тръмп да се оттегли от Сирия и оставка на Матис, твърди източникът. \r\nТръмп иска да изтегли всички 2000 американски военнослужещи от Сирия и обяви победа над „Ислямска държава“, опровергавайки оценките на собствените си експерти. Много американски конгресмени определиха решението за необмислено и опасно. \r\nМатис, може би най-уважаваният външнополитически служител в администрацията, обяви в четвъртък, че ще напусне до края на февруари. Той казал на Тръмп в писмо, че си тръгва, защото „имате право да имате министър на отбраната, чиито възгледи са по-добре съгласувани с вашите“. \r\nСАЩ започнаха въздушни удари в Сирия през 2014 г., а наземните войски се намесиха през следващата година, за да се бият с ИД и да обучат сирийските бунтовници в разкъсваната от гражданска война страна. Тръмп, в един „туийт“ от миналата седмица, внезапно обяви, че тяхната мисия е изпълнена. \r\nРешението ще изпълни целта на Тръмп да изкара американските войски от Сирия, но военните лидери се съпротивляват на това в продължение на месеци, твърдейки, че ИД остава заплаха и може да се прегрупира в дългогодишната гражданска война в Сирия. Политиката на САЩ се състоеше в поддържането на военен контингент, докато екстремистите не бъдат изкоренени. \r\nМакГърк каза на брифинг в Държавния департамент на 11 декември, че „би било безразсъдно, ако просто кажем: ‚Е, физическият халифат е победен, така че сега просто можем да си тръгнем‘. Мисля, че всеки, който се запознае с такъв конфликт, ще се съгласи с това“. \r\nСедмица преди това генерал Джоузеф Дънфорд, председател на Обединения комитет на началник-щабовете, каза, че САЩ имат да изминат още дълъг път преди да обучат местните сирийски сили, за да предотвратят възраждането на ИД и да стабилизират Сирия. Той посочи, че в североизточна Сирия ще са необходими от 35 000 до 40 000 местни войски за поддържане на сигурността в дългосрочен план, но само около 20% от тях са били обучени. \r\n45-годишният МакГърк преди служеше като заместник помощник-държавен секретар за Ирак и Иран и по време на преговорите за иранската ядрена сделка на администрацията на Барак Обама водеше секретните разговори с Техеран за освобождаването на американци, заключени в тамошните затвори. \r\nКандидатурата на МакГърк за посланик на САЩ в Ирак бе обсъждана за кратко, тъй като е бил висш служител в Ирак и Афганистан по време на администрацията на президента Джордж Буш. \r\nБивш помощник-юрист на покойния главен съдия Уилям Ренквист във Върховния съд на САЩ, военният работи като адвокат по време на временната власт на Коалицията в Ирак след инвазията на САЩ през 2003 г. и се присъединява към персонала на Съвета за национална сигурност на Буш, където през 2007 и 2008 г. той е водещ американски преговарящ по споразуменията за сигурност с Ирак. \r\nЗасега заместник на МакГърк ще бъде пенсионираният генерал-лейтенант Тери Улф, който служи три мандата в Ирак. \r\nДжим Джефри, дипломат от кариерата, който беше назначен за специален представител за Сирия през август, се очаква да остане на неговата позиция, заявиха официални представители. \r\n***  Президентът на Турция Реджеп Таийп Ердоган заяви, че Анкара е решила да отложи  военната си операция в Североизточна Сирия заради последните събития, пише  електронното издание на вестник Yeni Safak . \r\n„Турция не е хвърлила око на сирийската територия, но сигурността е много важна за нас и нашата позиция срещу терористичните групировки е ясна. Нашата цел е да обезпечим сигурността си“, заяви Ердоган. \r\n„Телефонният разговор с (президента на САЩ Доналд) Тръмп, както и контактите между нашите дипломатически и силови ведомства и заявленията, направени от американската страна, ни накараха да почакаме малко (за операцията на изток от река Ефрат)“, обясни турският лидер. \r\nИзданието припомня, че в сряда Тръмп нареди всички американски военни части в Сирия да се изтеглят от страната, като посочи, че победата над „Ислямска държава“ е единствената причина за присъствието на американските части в раздираната от война страна.", "date": "2018.12.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/22/2604993/veliko-tarnovo-24-detsa-otlichi-obshtina-gorna-oryahovitsa-v-konkursa-koledniyat-duh-v-moeto-sartse.html", "text": "24 деца от училища в община Горна Оряховица и Центъра за подкрепа за личностно развитие бяха отличени в конкурса „Коледният дух в моето сърце“. Конкурсът е традиционен и се организира от Местната комисия за борба с противообществените прояви на малолетни и непълнолетни в навечерието на Рождество Христово, уточниха за  Радио „Фокус“ – Велико Търново  от пресцентъра на местната администрация. Целта е чрез творческото пресъздаване на темата да се фокусира вниманието на подрастващите върху свързаността на хората и вярата, че Коледният дух на празнично обещание, съпричастност и добротворчество изпълват с радост сърцата на всички. 312 деца от 10 училища и Центъра за подкрепа за личностно развитие се включиха в тазгодишния конкурс. Те се състезаваха в два раздела – „Литература“ и „Изобразително изкуство“ и представиха общо 318 рисунки и литературни творби. Творбите им бяха оценени от петчленна журитетна комисия. В раздел „Литература“ са представени общо 80 творби на ученици от три възрастови групи. При най-малките – от І до ІV клас победител е четвъртокласничката от СУ „Вичо Грънчаров“ Василена Колева. На второ и трето място се класираха съответно Дилян Попов от ІV клас на СУ „Георги Измирлиев“ и Сияна Величкова от ІV клас на ОУ „Иван Вазов“. С поощрителна награда бе отличен четвъртокласникът от ОУ „Иван Вазов“ Боян Добрев. Във възрастовата група от V до VІІ клас първа е шестокласничката от СУ „Георги Измирлиев“ Йоана Добрева. На второ място журито е класирало Йоана Тодорова от VІ клас от СУ „Вичо Грънчаров и трети е петокласникът Траян Василев от ОУ „Иван Вазов“. С поощрителна награда комисията е отличила Ева Пенева от V клас на СУ „Георги Измирлиев“. При най-големите литератори, във възрастовата група от VІІІ до ХІІ клас победител е дванадесетокласничката от СУ „Георги Измирлиев“ Теодора Евтимова. На второ място е класирана творбата на Павлин Димитров от ХІ клас на ПГЛПИ „Атанас Буров“. Трета е дванадесетокласничката от СУ „Георги Измирлиев“ Деница Стоянова. С поощрителна награда комисията е отличила творбата на деветокласничката Християна Христова от СУ „Вичо Грънчаров“. В раздел „Изобразително изкуство“ са се състезавали общо 238 рисунки на деца, разделени също в три възрастови групи. Първа при най-малките в групата от І до ІV клас е 7-годишната Евгения Крусева от Центъра за подкрепа за личностно развитие. Втора е четвъртокласничката Кристияна Трифонова от СУ „Георги Измирлиев“, а на трето място е рисунката на Ивана Николова от ІV клас на СУ „Вичо Грънчаров“. С поощрителна награда журито е отличило рисунката на второкласника от ОУ „Св. св. Кирил и Методий“ Никола Станев. Във възрастовата група от V до VІІ клас победител е Айнел Юсеин от VІ клас на ОУ „Отец Паисий“ в Писарево. Второто място е за петокласничката от СУ „Георги Измирлиев“ Ивон Флорова, а трета е Деница Герасимова от VІІ клас на СУ „Вичо Грънчаров“. С поощрителна награда е отличена Михаела Караниколова от Центъра за подкрепа за личностно развитие. При най-големите художници във възрастова група от VІІІ до ХІІ клас журито е присъдило първа награда на Михаела Фенерева от Центъра за подкрепа за личностно развитие. На второ място е класирана рисунката на десетокласничката от ПГХТ „Проф. д-р Асен Златаров“ Димитринка Иванова, а на трето място е Тинита Хаджиева от ІХ на СУ „Георги Измирлиев“. Поощрителната награда е за Ивелина Николова от Центъра за подкрепа за личностно развитие. Победителите получиха наградите си от кмета на Общината инж. Добромир Добрев и от заместник-кметът Йорданка Кушева, която е и председател на Местната комисия за борба с противообществените прояви на малолетни и непълнолетни. Инж. Добрев поздрави децата с предстоящите Коледни и новогодишни празници и им пожела още нови успехи през идващата година. \r\nМария НЕДЕВА", "date": "2018.12.22", "title": "Велико Търново: 24 деца отличи Община Горна Оряховица в конкурса „Коледният дух в моето сърце“"}
{"url": "http://www.focus-news.net/news/2018/12/22/2604999/sport-latsio-pobedi-kalyari-s-31.html", "text": "Лацио победи Каляри с 3:1 и с 28 точки се изкачи на четвърто място в класирането, преди изиграването на останалите двубои от кръга. На „Стадио Олимпико“ головете отбелязаха Сергей Милинкович-Савич и Франческо Ачерби през първата част и Ненад Лулич след почивката. За гостите Жоао Педро отбеляза от дузпа в последната минута на мача. \r\nПобедата изкачи Лацио в зоната на Шампионска лига, с точка аванс пред Милан, който приема Фиорентина от 16:00 часа. Лидер е Ювентус с 46 точки, следван от Наполи с 38 и Интер с 32.", "date": "2018.12.22", "title": "Спорт: Лацио победи Каляри с 3:1"}
{"url": "http://www.focus-news.net/news/2018/12/22/2604994/mrrb-ministar-petya-avramova-shte-razporedi-proverka-na-uchastatsite-ot-republikanskata-patna-mrezha-s-vavedeni-ogranicheniya-na-skorostta.html", "text": "Ще разпоредя да бъдат обследвани участъци от републиканската пътна мрежа с въведени ограничения на скоростта. Скоростта ще бъде променена, ако се установят участъци, за които не е необходимо ограничението. Това каза министърът на регионалното развитие и благоустройството за предаването „Офанзива“ по Канал 3, съобщиха от пресцентъра на  МРРБ . По отношение на ремонтите на виадуктите и тунелите тя посочи, че това са сложни съоръжения, които изискват както време, така и средства. Министър Аврамова припомни, че всички са обследвани и имат техническа експертиза. През 2019 година продължава ремонтът на тунел Витиня в тръбата за  София. Виадуктът преди тунела е ремонтиран  и готов, но движението все още няма да бъде пуснато заради  безопасността на  пътуващите. Няма да рискуваме да пуснем движението там, където техническата експертиза е показала, че има проблем с конструкция, подчерта регионалният министър. \r\nВ момента се изпълняват договори за ремонти на виадукти, мостови съоръжения и тунели за 143 млн. лв. Необходими са и 60 млн. лв. за ремонт на всички мостове по републиканската пътна мрежа. Министър Аврамова коментира и големите пътни проекти в страната. Януари месец е срокът, в който ще се подават оферти за участъка от Мездра до Ботевград. Ако няма обжалване на процедурите, 2019 година може да стартира реалното строителство. Аврамова припомни, че отпуснатите от правителството 1,350 млрд. лв. осигуряват изграждането на 134 км от автомагистрала „Хемус“ от Боаза до разклона за Велико Търново. В момента се строят участъците от Ябланица до Боаза и от п.в. „Буховци“ до п.в. „Белокопитово“, а цялата магистрала „Хемус“ има изградени 170 км. Няма заплахи от загуба на средства и опорочаване на проекта за АМ „Струма“.  Откритият този месец участък от магистралата от Кресна до Сандански е първият автомагистрален участък у нас с изградена „Интелигентна транспортна система”. Има три пътни възела – при Кресна, Струмяни и Сандански, 25 големи съоръжения, площадки за отдих, интелигентни системи за управление на трафика, камери за видеонаблюдение, за управление на трафика, метеорологична станция, датчици и система за изследване на теглото на автомобилите, които преминават. По отношение на електронните винетки регионалният министър напомни, че те ще могат да се купуват и на гише, от  „Български пощи“, от бензиностанциите, които са по протежението на цялата републиканска пътна мрежа. Около 100 са монтираните терминали за самотаксуване, като до средата на януари ще бъдат поставени 500 в търговските обекти. \r\nПредставителите на Националното тол управление ще следят за редовността на пътуващите относно плащането на пътните такси при преминаване по платената републиканска мрежа, напомни Аврамова. От 16 август автомобилите над 3,5 т. ще заплащат тол такса за изминато разстояние, а до тогова – електронна винетка. Все още няма одобрена тарифа за тол таксите, като се очаква окончателен доклад  на СБ, с която е сключен договор за консултантски услуги. Предвиждат се около 1 млрд. лв. приходи от смесената система за заплащане за преминаване по платените републикански пътища. Те ще бъдат използвани за ремонт, рехабилитация на републиканската пътна мрежа и изграждане на нови участъци.  \r\nПо думите на Аврамова на строителния бранш се разчита за строежите в България не само в сферата на пътната инфраструктура, а също и за ВиК проекти и проекти  като например по управляваната от министерството ОП „Региони в растеж“ 2014-2020. Рушенето на авторитета  на български институции и на българския строителен бранш е неприемливо, допълни тя. Регионалният министър посочи още, че българските лаборатории са също европейски независими лаборатории, които имат лицензи.", "date": "2018.12.22", "title": "МРРБ: Министър Петя Аврамова ще разпореди проверка на участъците от републиканската пътна мрежа с въведени ограничения на скоростта"}
{"url": "http://www.focus-news.net/news/2018/12/22/2604996/vratsa-39-godishen-mazh-e-zadarzhan-za-ubiystvoto-na-svoy-sased-v-s-vranyak-obshtina-byala-slatina.html", "text": "39-годишен мъж е задържан за убийството на свой съсед в с. Враняк, община Бяла Слатина. Това съобщиха от пресцентъра на  МВР . \r\nСигналът за открит мъртъв в дома си 82-годишен жител на с. Враняк е получен минути преди 15.00 часа от кмета на населеното място. Насочен е полицейски екип от РУ-Бяла Слатина и от РУ-Враца. При първоначалния оглед е установена рана на главата на възрастния мъж. След бързи издирвателни действия е задържан извършителят – 39-годишен мъж от същото село, съсед на убития. Той е задържан в РУ-Бяла Слатина.  \r\nВ процеса на първоначалните процесуални действия е изяснено, че до убийството се е стигнало след употреба на алкохол и възникнал спор на битова основа. По случая е образувано досъдебно производство.", "date": "2018.12.22", "title": "Враца: 39-годишен мъж е задържан за убийството на свой съсед в с. Враняк, община Бяла Слатина"}
{"url": "http://www.focus-news.net/news/2018/12/22/2604998/slavka-chakarova-kmet-na-obshtina-chepelare-obedinenieto-na-dvete-ski-zoni-chepelare-i-pamporovo-dava-golyam-tlasak-za-razvitieto-na-turizma-v-obshtinata.html", "text": "Обединението на двете ски зони Чепеларе и Пампорово дава голям тласък за развитието на туризма в общината. Това заяви на пресконференция по повод откриването на зимния туристически сезон в Чепеларе, кметът на общината Славка Чакърова, предаде репортер на  Радио „Фокус“ – Смолян . Тя посочи, че има видими резултати и повече туристи, както през лятото така и през зимата. „Бяхме домакин на част от състезанията по колоездене на трасето на пистата на „Мечи чал“. В резултат на добрата работа между местната администрация и бизнеса, общината бе отличена за втори път от Българската хотелиерска и ресторантьорска асоциация, както и с награда от екипа на в-к „Стандарт“ в категория „Зимна туристическа дестинация“. Това означава, че общите ни усилия са забелязани“, отбеляза Чакърова. Тя изказа благодарност на всички, които през годините са положили усилия да развият ски зона „Мечи чал“, като се очакват още инвестиции и подобрения, така че да се създаде продукт, които да бъде на европейско ниво. „В момента община Чепеларе е в процедура на разширяване на туристическата писта. Вече цяла година работим и се надявам през следващата година да започне разширението, както и поставянето на система за изкуствен сняг. Пистата е дълга почти 6 км. и всички в туристическия бранш се надяват да бъде заснежена, защото това ще предложи много повече възможности на туристите, които идват през зимата. Процедурите са тежки, но сме на финала и очакваме удостоверението на МЗХГ за промяна предназначението на земите и след това пристъпваме към отчуждаването“, поясни Чакърова. Тя допълни, че се работи активно и по въпроса с лифта, който предстои да свърже Чепеларе и Пампорово и изрази надежда до година-две инвестицията да бъде реализирана. \r\nНели ГЕРГЬОВСКА", "date": "2018.12.22", "title": "Славка Чакърова, кмет на Община Чепеларе: Обединението на двете ски зони Чепеларе и Пампорово дава голям тласък за развитието на туризма в общината"}
{"url": "http://www.focus-news.net/news/2018/12/22/2605000/trafik-i-katastrofi-v-parviya-pochiven-den-obzor.html", "text": "Натоварен бе трафикът по пътищата в първия от поредицата почивни дни заради предстоящите празници. От МВР и Агенция „Пътна инфраструктура“ агенция бяха предприети допълнителни мерки за облекчаването му - до 14.00 часа в съботния ден бе ограничено движението на тежкотоварни камиони по натоварените пътища. Осъществяваше се засилен контрол на водачите с рисково поведение. \r\nНа много места пътищата бяха мокри, образуваше се мъгла и заледявания. Намалената видимост и хлъзгавата настилка станаха причина за тежка верижна катастрофа между 11 автомобила на пътя между селата Звъничево и Братаница в Пазарджишко. Петима души загинаха в пътния инцидент, а други двама са болница. Тежката катастрофа стана събота сутрин около 7.00 часа. Първоначално са се сблъскали са четири превозни средства, а след това в тях са се ударили още 7 автомобила. Пристигналите на мястото на инцидента екипи на пожарната, полицейски патрули и линейки са установили смъртта на четирима души. За изваждането на хората от силно деформираните автомобили се е наложило използването на режещи инструменти от пожарникарите. Три жени са транспортирани от екипи на „Спешна помощ“ в МБАЛ - Пазарджик, където по-късно една от ранените умира. Друга е с фрактура на рамото и е оперирана, а след това е настанена в ортопедията без опасност за живота. Третата жена е с рани на лицето, които са обработени, и е освободена за домашно лечение. В болницата са доведени и трима от шофьорите на част от катастрофиралите автомобили, за да дадат проба за алкохол и наркотици. Мъжете са с леки натъртвания.  \r\nОт Агенция „Пътна инфраструктура“ поясниха, че на пътя е имало гъста мъгла и видимост от 10 метра. Скоростта на движение в населеното място при нормални метеорологични условия е до 50 км/ч. \r\nПо-късно на изхода на село Лозен в посока Септемврийски ханчета, катастрофираха два леки автомобила, като единият от тях изхвърча в крайпътна канавка. При инцидента са нанесени сериозни материални щети и по двете превозни средства, но няма сериозно пострадали хора. \r\nСилно затруднен бе трафикът по автомагистрала „Хемус“ в продължение на няколко километра в района преди тунела „Витиня“, посока Ботевград. Заради ремонтните дейности в едната тръба на тунела, потокът от автомобили преминаваше от три в една активна лента и това затрудни придвижването.", "date": "2018.12.22", "title": "Трафик и катастрофи в първия почивен ден (ОБЗОР)"}
{"url": "http://www.focus-news.net/news/2018/12/22/2605003/blagoevgrad-16-to-izdanie-na-festivala-simitliya-drevnata-zemya-na-kukerite-shte-se-provede-na-12-yanuari-2019-g.html", "text": "16-то издание на фестивала „Симитлия – Древната земя на кукерите“ ще се проведе на 12 януари 2019 година. Това съобщиха за  Радио „Фокус“ – Пирин  организаторите на кукерското дефиле. Зрелищното шоу ще бъде на стадион „Септември“, тъй като мястото е удобно за представянето на хилядите кукери и двойно повечето публика, която се очаква да присъства на фестивала. Организацията на традиционния кукерски фестивал тече с пълна сила. Вече са изпратени покани до кукерските групи-редовни участници от страната и чужбина. Към събитието са проявили интерес и групи, които никога не са дефилирали в Симитли, но познават и харесват традицията на града. Регламентът за участие в „Симитлия – Древната земя на кукерите“ остава непроменен. Фестивалът е отворен за всички желаещи. Събитието утвърждава и обогатява като пъстра палитра богатото ни нематериално наследство – кукерските игри, традиции, обичаи и ритуали, свързани със Сурва. Кукерското дефиле, както всяка година има и състезателен характер, като групите участват в състезателни категории за цялостно представяне, за пресъздаване на обредна традиция, за индивидуални награди. Фестивалът е създаден през 2003 година заради желанието на многобройните и многочислени кукерски групи от общината, с безрезервната подкрепа на кмета Апостол Апостолов- най-верният приятел на кукерите. За шестнадесет години организацията на „Симитлия – Древната земя на кукерите“ е едно от най-важните събития за града. Авторитетно жури ще гледа и отличава най-атрактивните и най-автентичните участници.  \r\nЛивия НИНОВА", "date": "2018.12.22", "title": "Благоевград: 16-то издание на фестивала „Симитлия – Древната земя на кукерите“ ще се проведе на 12 януари 2019 г."}
{"url": "http://www.focus-news.net/news/2018/12/22/2604995/daily-star-lebanon-amerikanskiyat-predstavitel-v-koalitsiyata-sreshtu-islyamska-darzhava-podade-ostavka-zaradi-reshenieto-za-izlizane-ot-siriya.html", "text": "Брет МакГърк, представител на САЩ в коалицията срещу „Ислямска държава“, подаде оставка от поста си в протест срещу решението на американския президент да изтегли американските войници от Сирия, с което се присъедини към министъра на отбраната в отказа на опитни служители от участие в администрацията, пише  електронното издание Daily Star Lebanon  в материал, представен без редакторска намеса. \r\nСамо преди 11 дни МакГърк беше казал, че би било „безразсъдно“ да се смята, че „Ислямска държава“ (ИД) е победена и следователно няма да е разумно да се връщат американските войници у дома. Той реши да ускори плана си да напусне в средата на февруари. \r\nМакгърк, назначен на поста от президента Барак Обама през 2015 г. и задържан от Тръмп, заяви в писмото си за оставка, че джихадистите са в бягство, но все още не са победени и че преждевременното изтегляне на американските сили от Сирия ще създаде условия, които ще способстват възраждането на ИД. Той също така посочи ползите от ускоряването на кампанията срещу терористите, но отбеляза, че работата все още не е свършена. \r\nПисмото му, представено в петък на държавния секретар Майк Помпео, бе описано в събота на Асошиейтед прес от служител, запознат с неговото съдържание. Длъжностното лице не е било упълномощено да обсъжда публично въпроса, преди писмото да бъде публикувано и говори анонимно. \r\nМакгърк, чиято оставка е в сила на 31 декември, планираше да напусне работата си в средата на февруари, като взе това решение след домакинствана от САЩ среща на външни министри от коалиционните страни, но той сметна, че не може да продължи след решението на Тръмп да се оттегли от Сирия и оставка на Матис, твърди източникът. \r\nТръмп иска да изтегли всички 2000 американски военнослужещи от Сирия и обяви победа над „Ислямска държава“, опровергавайки оценките на собствените си експерти. Много американски конгресмени определиха решението за необмислено и опасно. \r\nМатис, може би най-уважаваният външнополитически служител в администрацията, обяви в четвъртък, че ще напусне до края на февруари. Той казал на Тръмп в писмо, че си тръгва, защото „имате право да имате министър на отбраната, чиито възгледи са по-добре съгласувани с вашите“. \r\nСАЩ започнаха въздушни удари в Сирия през 2014 г., а наземните войски се намесиха през следващата година, за да се бият с ИД и да обучат сирийските бунтовници в разкъсваната от гражданска война страна. Тръмп, в един „туийт“ от миналата седмица, внезапно обяви, че тяхната мисия е изпълнена. \r\nРешението ще изпълни целта на Тръмп да изкара американските войски от Сирия, но военните лидери се съпротивляват на това в продължение на месеци, твърдейки, че ИД остава заплаха и може да се прегрупира в дългогодишната гражданска война в Сирия. Политиката на САЩ се състоеше в поддържането на военен контингент, докато екстремистите не бъдат изкоренени. \r\nМакГърк каза на брифинг в Държавния департамент на 11 декември, че „би било безразсъдно, ако просто кажем: ‚Е, физическият халифат е победен, така че сега просто можем да си тръгнем‘. Мисля, че всеки, който се запознае с такъв конфликт, ще се съгласи с това“. \r\nСедмица преди това генерал Джоузеф Дънфорд, председател на Обединения комитет на началник-щабовете, каза, че САЩ имат да изминат още дълъг път преди да обучат местните сирийски сили, за да предотвратят възраждането на ИД и да стабилизират Сирия. Той посочи, че в североизточна Сирия ще са необходими от 35 000 до 40 000 местни войски за поддържане на сигурността в дългосрочен план, но само около 20% от тях са били обучени. \r\n45-годишният МакГърк преди служеше като заместник помощник-държавен секретар за Ирак и Иран и по време на преговорите за иранската ядрена сделка на администрацията на Барак Обама водеше секретните разговори с Техеран за освобождаването на американци, заключени в тамошните затвори. \r\nКандидатурата на МакГърк за посланик на САЩ в Ирак бе обсъждана за кратко, тъй като е бил висш служител в Ирак и Афганистан по време на администрацията на президента Джордж Буш. \r\nБивш помощник-юрист на покойния главен съдия Уилям Ренквист във Върховния съд на САЩ, военният работи като адвокат по време на временната власт на Коалицията в Ирак след инвазията на САЩ през 2003 г. и се присъединява към персонала на Съвета за национална сигурност на Буш, където през 2007 и 2008 г. той е водещ американски преговарящ по споразуменията за сигурност с Ирак. \r\nЗасега заместник на МакГърк ще бъде пенсионираният генерал-лейтенант Тери Улф, който служи три мандата в Ирак. \r\nДжим Джефри, дипломат от кариерата, който беше назначен за специален представител за Сирия през август, се очаква да остане на неговата позиция, заявиха официални представители. \r\nПревод и редакция:", "date": "2018.12.22", "title": "Daily Star Lebanon: Американският представител в коалицията срещу „Ислямска държава“ подаде оставка заради решението за излизане от Сирия"}
{"url": "http://www.focus-news.net/news/2018/12/22/2605004/varna-muzika-filmi-i-videourotsi-predlagat-ot-nemskata-chitalnya-v-grada.html", "text": "Музика, филми и видеоуроци на DVD могат да бъдат заети от Немската читалня към Регионалната библиотека „Пенчо Славейков“ във Варна. Звеното, което наскоро навърши 25 години, има верни читатели от основаването си през 1993 година до днес. Това каза в интервю за  Радио „Фокус“ – Варна  ръководителят на читалнята Бойка Тодорова. По думите й през годините, много от читателите са заминали да живеят, да работят или да учат някъде по света, след което някои са се върнали и отново посещават читалнята. Има и такива, които не са пропускали и седмица, в която да си вземат материали за изминалия четвърт век. Немската читалня във Варна започва своята история в далечната 1993 година, когато България тръгва по пътя на демокрацията. В това време започва да се усеща нуждата от опознаване на чужди езици и култури, а хората имат право да погледнат навън. Тогава със съдействието на Министерството на външните работи на Германия, в лицето на Гьоте Институт се създава читалнята. Днес в нея се предлага както специализирана, така и художествена литература, списания за дома, за жената, но и за актуалната политика. Всяка година от Гьоте институт имат грижата да попълват колекцията с нови заглавия. Самата библиотека също купува основно учебни материали, издадени у нас. Има и много дарители, които носят както учебници, така и художествена литература, тъй като интересът към нея е най-голям и постоянен, разказа още Бойка Тодорова. \r\nДиана СТОЕВА", "date": "2018.12.22", "title": "Варна: Музика, филми и видеоуроци предлагат от Немската читалня в града"}
{"url": "http://www.focus-news.net/news/2018/12/22/2605001/zam-ministar-irena-georgieva-ministerstvo-na-turizma-raboti-usileno-s-mvr-za-oblekchavane-na-vizoviya-rezhim-za-turskite-turisti.html", "text": "Министерство на туризма работи усилено с МВР за облекчаване на визовия режим за турските туристи. Това каза на пресконференция в Чепеларе Ирена Георгиева, зам.-министър на туризма по повод откриването на зимния туристически сезон, предаде репортер на  Радио „Фокус“ – Смолян . Тя посочи, че интересът към Пампорово и Чепеларе е най-вече от балканките туристи, като се засилва и интересът от туристите от Турция. \r\nЗам.-министър Георгиева отбеляза, че община Чепеларе и специфичният туристически продукт, който предлага, прекрасно допълва Пампорово. „Къщите за гости, малките семейни хотели – местата за настаняване, които в европейски и в световен мащаб привличат все повече туристи са факт. Има интерес към местната кулинария, традиции и обичаи. Радвам, че с Общината работим за развитието именно на тази характеристика на туризма“, добави зам.-министър Георгиева. Тя припомни, че Министерството на туризма вече е създало осем културно-исторически дестинации, седем спа-дестинации, 12 винно-кулинарни дестинации и във всяка от тях регионът присъства. „Надяваме се да засилим интересът към специализирания туризъм, защото той дава особена характеристика на туристическия продукт, която прави дестинация България – уникална\", допълни Георгиева. \r\nНели ГЕРГЬОВСКА", "date": "2018.12.22", "title": "Зам.-министър Ирена Георгиева: Министерство на туризма работи усилено с МВР за облекчаване на визовия режим за турските туристи"}
{"url": "http://www.focus-news.net/news/2018/12/22/2605005/burgas-po-golyamata-chast-ot-zhitelite-na-oblastta-shte-spazyat-obichaya-i-shte-posreshtnat-kolednite-praznitsi-u-domata.html", "text": "Повечето жители от областта ще спазят обичая и ще посрещнат Коледните празници у дома. Това показват резултати от проведена анкета на  Радио „Фокус“ – Бургас . Част от анкетирани са заявили, че както всяка година на Бъдни вечер ще бъдат с най-близките си, в това число деца, майки, бащи, братя, сестри, баби и дядовци, а на Коледа в по-разширен състав, включващ по-далечни роднини и приятели. „Предколедните празници ще бъда у дома с приятели, а на Коледа за съжаление ще бъда на работа. На вечерта на Бъдни вечер ще бъда със семейството си, а вечерта на Коледа с други много близки за мен хора – моите приятели, които също мога да нарека част от семейството“, каза 25-годишна жена от Бургас. Единодушно беше мнението и по въпроса за трапезата на Бъдни вечер. „Двете с моята майка ще приготвим постни ястия като лозови сърми, чушки, ядки, плодове, както и коледна пита“, каза една от анкетираните дами. На трапезата ни ще има обичайните постни ястия с нечетен брой, приготвени от мен“, заяви един от анкетираните мъже. Относно менюто за 25-ти декември-Коледа идеите в анкетата били най-различни, но повечето са включвали местни ястия като свинско, пилешко и телешко, гарнирани с най-различни салати и десерти. На въпроса, какво си пожелахте да Ви донесе Дядо Коледа, най-масовият отговор е бил за здраве и любов, а по-малко са били желанията, свързани с материални принадлежности.  \r\nДеница ДИМИТРОВА", "date": "2018.12.22", "title": "Бургас: По-голямата част от жителите на областта ще спазят обичая и ще посрещнат Коледните празници у домата"}
{"url": "http://www.focus-news.net/news/2018/12/22/2604762/tass-kitayski-grazhdanin-e-obvinen-v-krazhba-na-targovski-tayni-v-sasht.html", "text": "Американски правоохранителни органи задържаха китайски гражданин, обвинен в кражба на търговски тайни от своя работодател, американска петролна компания. Това се съобщава в изявление, публикувано от Министерството на правосъдието на САЩ, предава  ТАСС . \r\n„Предполага се, че Хончжин Тан е откраднал търговски тайни, свързани с продукти на стойност над 1 млрд. долара от американска петролна компания, която е негов работодател“, се посочва в съобщението. Превод и редакция : Калоян Пенков", "date": "2018.12.22", "title": "ТАСС: Китайски гражданин е обвинен в кражба на търговски тайни в САЩ"}
{"url": "http://www.focus-news.net/news/2018/12/22/2605006/veliko-tarnovo-proekt-koledna-razhodka-po-sveta-i-blagotvoritelen-bazar-sa-chast-ot-praznichnite-meropriyatiya-organizirani-v-ou-ivan-vazov-obshtina-gorna-oryahovitsa.html", "text": "Проект „Коледна разходка по света“ изготвиха ученици от трети и четвърти клас в основно училище „Иван Вазов“ в община Горна Оряховица. С помощта на своите преподаватели Светла Новакова и Розалия Нанкова децата представиха творби от български литературни класици и съвременни автори, уточниха за  Радио „Фокус“ – Велико Търново  от учебното заведение. Чрез разнообразни и интерактивни дейности учениците се запознаха кой по света празнува Коледа и по какъв начин, дали навсякъде децата очакват идването на Дядо Коледа с пълния подаръци чувал. За празничната атмосфера в класните стаи допринесоха и стиховете край коледната елха. Като част от празничните прояви в ОУ „Иван Вазов”, ученическият съвет организира коледен базар под наслов „Да оставим следа след себе си”. Той бе открит с коледни песни, изпълнени от училищната вокална група „Звънчета”. Деца от всички възрасти изработиха коледни картички и предмети, които бяха продавани в рамките на една седмица. Събраните средства ще бъдат дадени за благотворителна дейност. В дните преди големия християнски празник Рождество Христово децата от подготвителната група и четвъртокласниците от ОУ „Иван Вазов“ поканиха на гости отец Зоран. Той им разказа за Бъдни вечер, за символите на Коледа, както и библейската история за раждането на Иисус. От своя страна домакините, с помощта и на родители, бяха подготвили уникална експозиция, изобразяваща Рождественската нощ. Вдъхновени от разказаното, учениците изработиха картички, свързани с коледните празници, които дариха за благотворителния базар в училището. \r\nМария НЕДЕВА", "date": "2018.12.22", "title": "Велико Търново: Проект „Коледна разходка по света“ и благотворителен базар са част от празничните мероприятия, организирани в ОУ „Иван Вазов“, община Горна Оряховица"}
{"url": "http://www.focus-news.net/news/2018/12/22/2604761/tass-kanada-prizova-kitay-vednaga-da-osvobodi-dvamata-zadarzhani-kanadtsi.html", "text": "Канада изисква незабавното освобождаване на двама граждани на страната, които според Отава са били незаконно задържани в Китай. Това се казва в изявление на ръководителя на канадското външно министерство Кристия Фрийланд, предава агенция  TACC . \r\n„Ние сме дълбоко загрижени за незаконния арест на двама канадци в началото на декември и призоваваме за незабавното им освобождаване“, заяви тя. \r\nКитайските власти задържаха в Пекин бивш канадски дипломат, служител на неправителствената организация „Международна кризисна група“ Майкъл Ковриг. По-късно те съобщават за задържането на канадския бизнесмен Майкъл Спейвър. Канадските граждани са обвинени в извършване на действия, които заплашват националната сигурност на Китай. Превод и редакция : Калоян Пенков", "date": "2018.12.22", "title": "ТАСС: Канада призова Китай веднага да освободи двамата задържани канадци"}
{"url": "http://www.focus-news.net/news/2018/12/22/2604764/ria-novosti-v-sasht-smyatat-che-rusiya-kitay-i-iran-sa-se-namesili-v-izborite-prez-2018-g.html", "text": "РИА Новости: В САЩ смятат, че Русия, Китай и Иран са се намесили в изборите през 2018 г., предава  РИА Новости . \r\nАмериканското разузнаване предполага, че Русия, Китай и Иран са се намесили в американските избори през 2018 г., но не са оказали въздействие върху резултатите от гласуването, заяви в специална декларация директора на Националната разузнавателна служба Даниел Коутс. \r\nРазузнаването е подготвило доклад за намеса в изборите, който ще бъде предаден на министерството на вътрешната сигурност и на главния прокурор на САЩ. Ако потвърдят констатациите, направени в доклада, това ще предизвика автоматично налагане на санкции срещу Русия, Китай и Иран съгласно закона „За противодействие на противниците на Америка чрез санкции“. \r\nВ същото време разузнаването не прави изводи за това как това може да повлияе на изхода от изборите и не открива доказателства за такова влияние, се казва в изявлението. Превод и редакция : Калоян Пенков", "date": "2018.12.22", "title": "РИА Новости: В САЩ смятат, че Русия, Китай и Иран са се намесили в изборите през 2018 г."}
{"url": "http://www.focus-news.net/news/2018/12/22/2605002/tass-streletsat-ot-strasburg-e-pogreban-pri-stroga-anonimnost.html", "text": "Тялото на терориста Шериф Шекат, устроил стрелба на коледен базар в Страсбург на 11 декември, беше погребано в събота в условията на пълна анонимност, съобщи кметът на града Ролан Рис, предава  ТАСС. \r\n„Погребението на тялото на Шериф Шекат се състоя рано сутринта в Страсбург при строга анонимност“, цитира думите му френска агенция. По-рано бе съобщено, че Рис не е искал тялото на престъпника да бъде погребано на територията на общината. Но после, както се уточнява, той е заявил, че в съответствие със закона това трябва да бъде направено „на мюсюлманско или гражданско гробище в Страсбург“ при строга анонимност. \r\nКакто отбелязва агенцията, даже е разглеждан вариант тялото на терориста да бъде върнато в Алжир, откъдето е родом неговото семейство. \r\nПревод и редакция:", "date": "2018.12.22", "title": "ТАСС: Стрелецът от Страсбург е погребан при строга анонимност"}
{"url": "http://www.focus-news.net/news/2018/12/22/2604766/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Отзвукът от решението на американския президент Доналд Тръмп да изтегли войските от Сирия и опасността да спре дейността на американското правителство, ако демократите в Сената не гласуват финансиране на стената по границата с Мексико . Американският президент Доналд Тръмп е поискал от турския президент Реджеп Тайип Ердоган Турция да прочисти остатъците от „Ислямска държава“ в Сирия, пише англоезичната версия на турския вестник  Hurriyet \r\nСпоред турски длъжностни лица, Тръмп е поставил следния  въпрос на Ердоган по телефона: Може ли Турция да изчисти сирийската територия на изток от Ефрат от остатъците от „Ислямска държава“ в случай, че САЩ се изтегли от Сирия? \r\nСпоред изданието причината, поради която Тръмп е повдигнал този въпрос, е продължаващата критика на Ердоган към Съединените щати за  партньорство им с кюрдските Отряди за народна самоотбрана (ОНС)за борбата с „Ислямска държава“. Ердоган отново повтори убеждението на Турция, че ОНС не се бори реално с джихадистките групи, а използва това като претекст за своите политически амбиции на изток от река Ефрат. \r\nЕто защо Ердоган отново потвърди, че Турция може да се бори срещу „Ислямска държава“, както направи в средата на 2016 г. и да неутрализира около 4000 джихадисти като част от операцията \"Щитът на Ефрат\". \r\nСпоред запознати Тръмп е взел решението за изтегляне на САЩ от Сирия след разговора с Ердоган, но Анкара бе уведомена за решението няколко дни след това, на 17 декември. Но висши турски длъжностни лица все още се съмняват в реализацията на това решение. \"Саудитците, израелците, европейците и, разбира се, кюрдите са против американското оттегляне. Пентагонът и други среди в САЩ също не са доволни от това решение \", заявиха високопоставени служители, изразявайки скептицизъм по въпроса. \r\n*** Решението на Доналд Тръмп да изтегли американските войски от Сирия отваря път към хаоса, пише израелското англоезично издание  The Times of Israel .  \r\nKюрдските съюзници на САЩ се подготвяха за нова борба в продължение на седмици, изкопали окопи и отбранителни тунели в Североизточна Сирия, очаквайки вече обявената офанзива на турския президент. \r\nТам американските войски въведоха подкрепления през границата с Ирак, като подсилиха патрулите и местата за наблюдение, за да предотвратят съприкосновевнието между турците и техните кюрдски партньори. \r\nТогава, в изненадващо съобщение, американският президент Доналд Тръмп заяви, че изтегля всичките 2 000 американски войници от Сирия, като обяви, че „Ислямска държава“ е била победена. Този ход потопи нестабилният регион в дълбока несигурност, оставяйки единствените американски съюзници в Сирия без защита, пише израелското издание. \r\nАмериканските сили \"бяха толкова изненадани, колкото и ние  бяхме\" от решението на Белия дом, каза говорител на кюрдските сирийски демократични сили. \r\nБързото и непланирано оттегляне на американските сили отваря вратата за сериозни сътресения, тъй като различни групи ще се втурнат да запълнят политическия вакуум сигурност, давайки власт на американските врагове, включително Русия, Иран и правителството на президента Башар Асад. Експертите предупреждават, че групировката „Ислямска държава“, която в момента се бори да задържи последните си джобове в Сирия, скоро ще си върне вече загубени територии. \r\n\"Пълното оттегляне изпраща грешен сигнал, който също ще бъде чут от други партньори за борба с тероризма далеч от Сирия\", каза Уилям Ф. Уехслер, старши съветник за програмите в Близкия изток в Атлантическия съвет. \r\nНо Тръмп, чието обявяване противоречи на оценките на собствените му експерти, сега е изправен пред сериозен политически натиск от страна на Пентагона и други американски официални лица да не се оттеглят от Сирия. \r\nВ четвъртък той защити решението си, като каза в социалната мрежа „Туитър“: \"Иска ли САЩ да бъде полицаят от Близкия изток, получавайки нищо освен загубата на скъпоценни животи и трилиони долари за защита на други лица, които, в почти всички случаи, не оценяват това, което ние правим за тях? Искаме ли да останем там завинаги? \r\nОбявяването на изтеглянето е широко разглеждано като изоставяне на лоялен съюзник, въпреки че партньорството на Америка с кюрдите срещу „Ислямска държава“ в Сирия винаги е било разглеждано като временен брак по сметка. С помощта на САЩ от въздуха кюрдите прогониха „Ислямска държава“ от голяма част от Северна и Източна Сирия в скъпа четиригодишна кампания. \r\n*** Изтеглянето на САЩ от Сирия не означава непременно фокусиране върху друг регион, пише китайското англоезично издание  Global Times . \r\nАмериканският президент Доналд Тръмп съобщи в сряда, че САЩ ще изтеглят войските си от Сирия в неочакван ход, който според анализатори разкрива разделението сред политиците в САЩ и не означава непременно, че САЩ ще насочат вниманието си към други региони. \r\n„Решението не означава непременно, че САЩ ще намалят присъствието си в Близкия изток\", каза Диао Даминг - експерт по американските изследвания в университета \"Ремина\" в Китай, пред изданието. \"Защото освен Сирия и „Ислямска държава“, Иран все още е голям проблем  за САЩ. Не би било голяма промяна , ако войските от Сирия бъдат пренасочени другаде. Това не би трябвало да се възприема като сигнал, както при администрацията на Обама в миналото, че намаляващото присъствие в Близкия изток означава ребалансиране към Азиатско-тихоокеанския регион \". \r\nВ отговор на въпроса за решението на Тръмп Хуа Чунинг, говорител на китайското външно министерство, заяви на рутинна пресконференция в четвъртък, че \"Китай винаги зачита суверенитета на Сирия и подкрепя политическото решение на кризата. На сегашния етап ние се надяваме страните да положат съвместни усилия за създаване на условия за политическо решение, водено от сирийския народ и произлизащо от сирийския народ, което ще обслужва общия интерес на международната общност \". \r\nХуа Лиминг, експерт по проучванията в Близкия изток и бивш китайски посланик в Иран, каза в четвъртък пред изданието, че \"това решение вероятно би могло да сложи край на гражданската война в Сирия, защото това означава, че САЩ официално са изоставили целта си да свалят сирийското правителство, водено от Башар Асад. \" Така че това означава, че стратегическата мисия на Русия за защита на сирийското правителство ще бъде изпълнена. \r\nТръмп просто иска да намали ненужните разходи и да изпълни обещанието си от предизборната си кампания, но Пентагонът вярва, че САЩ трябва да поддържат военно присъствие там и това разделение  не е тайна, но този път Тръмп категорично и пряко обяви решението си, като по този начин разминаването между американските политически елити стана публично отбеляза Хуа Лиминг. \r\n*** Президент Тръмп  в петък се опита да обвини демократите за предстоящото спиране на дейността на правителството, въпреки че миналата седмица заяви, че ще бъде \"горд\", за да задейства спиране, ако финансирането на граничната стена не бъде включено в законопроекта за разходите за края на годината. \r\nПрезидентът направи поредица от предупреждения в социалната мрежа „Туитър“, докато сенатът се готви да гласува за разходите, които включват повече от 5 милиарда долара за финансиране на граничната стена, първоначално поискано от президента. Конгресът прие мярката в четвъртък. \r\nЗаконопроектът за разходите се нуждае от 60 гласа, за да премине през Сената, който републиканците контролират с 51-49 гласа.  \r\nПрезидентът обаче каза, че ако демократите в Сената блокират мярката, както е обещано, \"ще спре дейността на правителството по тяхна вина\". \r\n\"Демократите, чиито гласове искаме в Сената, вероятно ще гласуват срещу граничната сигурност и Стената, въпреки че знаят, че е КРАЙНО НЕОБХОДИМА. Ако демократите гласуват \"не\", ще има спиране, което ще продължи много дълго време. Хората не искат отворени граници и престъпност! \", добави той в социалната мрежа.", "date": "2018.12.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/22/2604767/predstoyashti-sabitiya-v-stranata-za-22-dekemvri-agentsiya-fokus.html", "text": "*** \r\nОт 19.00 часа в зала 1 на НДК ще се състои галаконцертът „Детска мелодия на годината“. \r\n*** \r\nОт 12.00 часа на площад „Македония“ ще се проведе двудневен благотворителен коледен базар. Събраните средства от благотворителния базар ще отидат за 14-годишния Иван. \r\n*** \r\nВ 08.30 часа в Боровец ще се проведе Празник за ски сезон 2018/19. \r\n*** \r\nВ 15.30 часа Дядо Коледа ще очаква най-малките посетили на коледния фест „Творци и фермери“.  \r\n*** \r\nОт 18.00 часа в Културен дом на нефтохимика ще се проведе традиционният коледен концерт на НУМСИ „Проф. Панчо Владигеров“. \r\n*** \r\nОт 11.00 часа в Държавен куклен театър – Варна ще бъде представен спектакълът „Коледни желания“.  \r\n***  \r\nОт 11.00 часа в Читалище „Искра“  Театър ВЕСЕЛ представя: „Дядо Коледа, здравей“ – детски куклен спектакъл.  \r\n***  \r\nОт 11.00 и 14.00 часа в голяма зала на Община Велико Търново ще бъде излъчена прожекция на филма „Smart Коледа“ и среща с актьори.  \r\n*** \r\nОт 11.00 и 14.00 часа в голямата зала на кметството ще се проведат две безплатни прожекции на първата българска коледна комедия „Smart Коледа“. Прожекциите са подарък от Община Велико Търново и кмета Даниел Панов към децата от града.  \r\n***  \r\nОт 10.30 часа в НЧ „Развитие-1884“ „Снежна Коледа“ – празничен концерт с участието на самодейни колективи.  \r\n*** \r\nОт 16.30 часа кметът на Община Видин Огнян Ценков ще присъства на коледно тържество в село Антимово \r\n*** \r\nОт  10.30 часа в Куклена зала на ДКТ ще се играе постановката „Коледна приказка“.  \r\n*** \r\nОт 10.30 часа в НЧ „„Развитие-1884“ ще се състои празничен концерт с участието на самодейни колективи „Снежна Коледа“.  \r\n*** \r\nОт 10.00 часа в офиса на ПП ГЕРБ (бул. „25 септември” №3), ще се проведе коледен табла турнир. Той е организиран от Старейшини ГЕРБ и се провежда под патронажа на народните представители от ПП ГЕРБ Даниела Димитрова и вицеадмирал Пламен Манушев. \r\n*** \r\nОт 11.00 часа на пл. „Свобода“ ще се състои коледен концерт на Духов оркестър – Добрич с диригент Стоян Монов.  \r\n*** \r\nОт 13.00 часа в НЧ „Мевляна - 2012 г.“ ще се състои детско коледно парти.  \r\n*** \r\nОт 11.00 часа в НЧ „Просвета-1937” ще се проведе коледно шоу „Подарък за дядо Коледа“. \r\n*** \r\nОт 12.00 часа на площад „Велбъжд” ще се проведе Коледен благотворителен базар в подкрепа на нуждаещия се от лечение Тони Костов.  \r\n*** \r\nВ 10.30 часа за дванадесети пореден път в село Змейово ще се проведе Празник на пелина. \r\n*** \r\nОт 11.00 часа  в Куклен театър ще се играе спектакъл  за деца „Коледата на Мечо“.   \r\n*** \r\nВ 16.00 часа на площад „Олимпийски“ с чаша червено вино ще бъде дадено начало на зимния сезон. За доброто настроение по време на откриването ще се погрижи певицата Росица Кирилова.", "date": "2018.12.22", "title": "Предстоящи събития в страната за 22 декември (Агенция „Фокус“)"}
{"url": "http://www.focus-news.net/news/2018/12/22/2604763/ria-novosti-pens-i-savetnitsite-obsazhdat-byudzheta-s-demokratite.html", "text": "Вицепрезидентът на САЩ Майк Пенс, и.д. началник на кабинета в Белия дом, Мик Мълвейни и съветникът на американския президент и зет Джаред Къшнър водят преговори в Капитолия с Чък Шумер, съобщава  РИА Новости , позовавайки се на Politico. \r\nИ двете страни имат само няколко часа, за да предотвратят принудителното затваряне на редица министерства и ведомства. \r\nПрезидентът Доналд Тръмп отказа да подпише междинния законопроект за бюджета преди 8 февруари, който беше приет от сената, без да вземе предвид изискването за разпределяне на допълнителни 5 млрд. долара за защита на границата. Камарата на представителите се съгласи да отпусне на границата повече от 5 млрд. долара, но демократите в Сената не са съгласни с това.  \r\nКонгресът трябва да приеме, а Тръмп да подпише бюджета преди полунощ в събота. В противен случай Държавният департамент, Департаментът за вътрешна сигурност, Министерството на земеделието, Министерството на транспорта и редица други институции ще са принудени да намалят работата. В САЩ федералните власти се нуждаят от одобрен от Конгреса бюджет за ежедневните си дейности. Превод и редакция : Калоян Пенков", "date": "2018.12.22", "title": "РИА Новости: Пенс и съветниците обсъждат бюджета с демократите"}
{"url": "http://www.focus-news.net/news/2018/12/22/2604769/reaktsii-sled-rechta-na-pochetniya-predsedatel-na-dps-ahmed-dogan-obzor.html", "text": "Традиционното слово на почетния председател на ДПС Ахмед Доган пред елита на партията по случай настъпването на Новата 2019 година предизвика политически коментари в Народното събрание. В речта си Доган заявява, че формата за промяна на модела на управление на страната е програмен кабинет за ускорено догонващо развитие на България спрямо средния стандарт в Европейския съюз. Според него обаче нито една партия няма капацитет за постигането му, но парламентът има този ресурс. \r\nПредседателят на ПГ на ГЕРБ  Цветан Цветанов  заяви, че мнозинството има съответната обществена подкрепа и посочи, че евроизборите могат да бъдат атестат за думите на Ахмед Доган. „Той казва, че страната ни не се нуждае от предсрочни избори, а що се касае до идеята му за програмен кабинет – имаме парламентарно мнозинство. В немалка част за законопроектите, които не са част от управленската програма и не са в коалиционното споразумение, ние получаваме парламентарна подкрепа и от опозицията. Това показва действително национално отговорно поведение на някои от парламентарните групи, независимо, че са в опозиция на днешния парламент“, каза още Цветанов. \r\nСпоред лидера на БСП  Корнелия Нинова  Ахмед Доган поставя правилна диагноза на болежките на обществото, но грешно лечение. „Диагнозата, че бедността и неравенствата са проблем номер едно на обществото, че икономиката не се развива с необходимите темпове, че се оттеглят чуждестранни инвестиции е правилна и тя съвпада с нашата. Предложението за лечение – програмно правителство, в което да участват всички представени в парламента партии, за нас е невъзможна формула“, каза Нинова. Тя поясни, че причина за това е, че този парламент е с изчерпано доверие. „Преведено на достъпен език словотo на Доган означава правителството да подаде оставка, тъй като явно вече има алтернатива“, заяви Нинова. \r\nВъв връзка с идеята за програмен кабинет народният представител от „Обединени патриоти“ и лидер на НФСБ  Валери Симеонов  посочи, че това са фантастични хипотези. „Трябва ли да се коментира речта на Ахмед Доган, като че ли това е най-важното политическо събитие на последната седмица? Не мисля така. По-скоро бих направил препратка към най-известната книга на Джером Джером - „Празни мисли на един празен човек“. Трансформирано на български по отношение на неговите идеи там за не знам си какъв кабинет, бих казал: „дръндарска кокошка просо сънува“, каза още Симеонов.  \r\nПредседателят на ПГ на ДПС  Мустафа Карадайъ  заяви, че личности и лидери като Ахмед Доган се раждат на сто години веднъж и че държавата ни има нужда от тях. „Мисля, че всяка година думите на господин Доган се очакват и от медиите, и от анализаторите, и от обществеността. И това е нормално и е разбираемо. Ние от ДПС много сериозно работим върху програма за ускорено догонващо развитие на страната. Това е и нашият призив към системните партии – да направим нужното и необходимото за ускореното догонващо развитие спрямо ЕС“, каза още Карадайъ.", "date": "2018.12.22", "title": "Реакции след речта на почетния председател на ДПС Ахмед Доган (ОБЗОР)"}
{"url": "http://www.focus-news.net/news/2018/12/22/2604768/mvr-sas-zasileni-merki-za-bezopasnost-prez-predstoyashtite-praznitsi-obzor.html", "text": "МВР предприема засилени мерки за безопасност в цялата страна по време на предстоящите празници.  Трафик в страната \r\nДиректорът на Главна дирекция „Национална полиция“ главен комисар  Христо Терзийски  обясни, че се създава организация, при която максимално да се обезпечи движението на леките автомобили и сериозният трафик, който се очаква в началото и в края на почивните дни. Началник на сектор „Пътен контрол” към Главна дирекция „Национална полиция“ главен инспектор  Росен Рапчев  посочи, че във връзка с очаквания интензивен пътникопоток преди, по време и след коледните празници е създадена организация за максимален брой полицейски екипи, които ще регулират движението, за да не се допускат образуването на автомобилни колони. „В началото и края на почивните дни ще се осъществява засилен контрол на водачите с рисково поведение. През останала част на почивните дни контролът основно ще бъде към скоростните режими и към водачите, управляващи след употреба на алкохол или наркотици, както и към неправоспособните водачи”, каза още гл. инспектор Рапчев. „Ще извършваме контрол и по заповедта на Агенция „Пътна инфраструктура“ за спиране на тежкотоварното движение над 12 тона на някои места в страната. При рязко влошаване на метеорологичната обстановка ще бъдат въвеждани временни организации на движението. При възникване на необходимост ще бъдат спирани тежкотоварните автомобил и в дълбочина в съседни области, където обстановката може и да не е усложнена“, заяви още той.  Трафик в София \r\nНачалникът на „Пътна полиция“ към СДВР комисар  Тенчо Тенев  заяви, че се очаква над 200 000 автомобила да напуснат столицата, затова на всички изходи ще има по два екипа, които ще пускат зелена вълна. „До всички молове също ще има наши екипи, които ще регулират движението, защото там трафикът беше изключително засилен през последните дни“, заяви комисар Тенев. Той посочи, че през почивните дни ще бъдат изкарани всички камери, както и масово ще се проверява за употреба на алкохол, наркотични вещества и за превишаване на скоростта както през светлата, така и през тъмната част на денонощието.  Трафик на граничните пунктове \r\nДиректорът на Главна дирекция \"Гранична полиция\" главен комисар  Светлан Кичиков  коментира, че са обезпечени всички трасета на граничните пунктове. „Призивът ни е тези, които пътуват извън България, да се съобразят с това, което има като информация на сайта на ГД „Гранична полиция“. Ще се постараем да има информация на страницата и за метеорологичната обстановка и за инциденти, така че хората да могат да вземат своевременно решение откъде да минат или просто да отложат своите пътувания“, каза още той. От ГД „Гранична полиция“ предупреждават гражданите, които ще пътуват извън страната с непълнолетни лица, да подготвят предварително всички необходими документи. Апел се отправя и към компаниите, които организират пътувания, да се координират, за да не потеглят всички автобуси към границата по едно и също време. Битова престъпност \r\nЗаместник-началникът на \"Криминална полиция\" към Главна дирекция „Национална полиция“  Димитър Кошов  заяви, че традиционно по празниците се увеличава броят на домовите и джебчийските кражби. „Затова гражданите не трябва да оставят без надзор вещите си на обществени места, да паркират автомобилите си на охраняеми паркинги, в градския транспорт да държат затворени чантите си, нощно време да паркират на осветени места, по възможност да направят застраховка за кражби, да не носят големи суми в брой, да не съхраняват в жилището си големи суми“, каза още Кошов. Той посочи, че е важна и защитата на жилището и обясни, че е добре да се монтират камери за видеонаблюдение, както и да се подсили защитата на външните врати и прозорците. „Хората не трябва да казват на чужди хора плановете си за почивка. Гражданите трябва да имат предвид, че много често извършителите на домови кражби оставят различни маркери на и покрай жилищата, като така разбират, че собствениците не са в дома. И когато го установят, проникват и извършват съответните кражби“, заяви Кошов. „Във връзка с телефонните измами предупреждаваме гражданите да не се доверяват на обаждания на непознати и да не им дават пари и лични вещи“, каза още той. Пиротехника Валентин Венков  – инспектор в КОС, посочи, че и тази година са взети необходимите мерки и е създадена необходимата организация за засилване на контрола на взривните вещества и пиротехнчиеските изделия. „Засилен е контролът на местата, където се продават пиротехнчиески изделия, както ще бъде засилен контролът и на местата, където се използват такива изделия. Хубаво е да се ограничи достъпът на деца до пиротехника, както и внимателно да се чете начинът им за употреба“, каза още Венков и посочи, че не трябва да се палят такива изделия в метални или стъклени кутии, кофи и бутилки. Венков обясни, че по време на празничните дни ще е засилен и контролът върху огнестрелните оръжия. Пожарна безопасност \r\nДиректорът на ГД „Национална безопасност и защита на населението“ главен комисар  Николай Николов  обясни, че във връзка с осигуряването на безопасността около празниците екипи на пожарната са извършили проверки на над 1800 ресторанта, хижи и други места, на които се очаква посрещане на Нова година. „Проверени са и над 300 храма. Констатирани са около 40 тежки нередности. 1550 служители, пожарникари и спасители ще бъдат в готовност да окажат помощ във всеки един момент. Има и машини, които ще се включат при усложняване на метеорологичната обстановка“, заяви гл. комисар Николов. Той посочи, че призивът на пожарната е преди всичко хората да бъдат внимателни, а при констатиране на инциденти – да се обаждат на тел. 112.  \r\nЦветилена СИМЕОНОВА", "date": "2018.12.22", "title": "МВР със засилени мерки за безопасност през предстоящите празници (ОБЗОР)"}
{"url": "http://www.focus-news.net/news/2018/12/22/2604771/ria-novosti-kolumbiya-ne-iska-da-prekasva-otnosheniyata-s-venetsuela.html", "text": "Вицепрезидентът на Колумбия Марта Лусия Рамирес заяви, че нейната страна не планира да прекъсва дипломатическите отношения с Венецуела, предава  РИА Новости . \r\nСпоред нея, дипломатическият персонал на посолството остава в Каракас, за да предоставя услуги на колумбийци във Венецуела и венецуелски граждани, които възнамеряват да дойдат в Колумбия. \r\nПо-рано стана известно, че правителствата на Венецуела и Колумбия взаимно експулсират по един служител от техните посолства. В случая с колумбийски дипломат това беше консула в Каракас, Хуан Карлос Перес Виламизар. Вицепрезидентът Рамирес нарече неподходящо решение на Каракас да експулсира такъв високопоставен служител в отговор на експулсирането на венецуелеца Карлос Пино. Превод и редакция : Калоян Пенков", "date": "2018.12.22", "title": "РИА Новости: Колумбия не иска да прекъсва отношенията с Венецуела"}
{"url": "http://www.focus-news.net/news/2018/12/22/2604770/mikrobus-s-podaratsi-za-balgarski-detsa-v-bosilegrad-be-spryan-na-srabskata-granitsa-obzor.html", "text": "Микробус със 180 подаръка от Столична община за коледно тържество за деца в Босилеград е бил спрян от сръбските власти на граничния пункт \"Рибарци\" на 20 декември. За случая съобщиха от Министерството на външните работи, като разясниха, че причина за връщането на пратката е била липсата на необходимите фитосанитарни документи за част от лакомствата. От МВнР уточниха още, че микробусът все пак ще премине границата и децата ще получат подаръците си. В съвместно изявление вицепремиерът и министър на външните работи Екатерина Захариева, посланикът на Сърбия в България Владимир Чургус и зам.-кметът на София по направление „Култура, образование, спорт и превенция на зависимости“ доц. д-р Тодор Чобанов подчертах, че проблемът е решен и няма повод за политически сблъсъци. Министър Екатерина Захариева уведоми в изказването си, че премиерът Бойко Борисов е разговарял с премиера на Сърбия - Анна Бърнабич. По думите й двамата са се разбрали да има по-добра координация, за да не се допускат такива случаи за в бъдеще. Н. пр. Владимир Чургус увери от своя страна, че няма тенденция за поставяне на пречки от сръбските власти за мероприятия в Босилеград. Той припомни, че по време на посещението на президента Румен Радев при президента Александър Вучич сред обсъжданите теми е била и тази за правата на малцинствата. „Най-важното е, че проблемът е решен. Имаше някои недоразумения и липса на координация“, каза още сръбският посланик. Зам.-кметът на София по направление „Култура, образование, спорт и превенция на зависимости“ доц. д-р Тодор Чобанов отбеляза от своя страна, че Столична община винаги е получавала необходимата подкрепа и съдействие от Консулството на Република България и сръбските власти за съвместни проекти. „Повече от 10 години Столична община организира културни и образователни дейности в съседни общини, в които знаете, че има български малцинства и хора, които се интересуват от българска култура“, заяви доц. Чобанов, като подчерта, че това е установена с годините традиция, да се организира коледно тържество в Сърбия и да се подаряват на децата пакети с книги на български език, както и коледни лакомства.", "date": "2018.12.22", "title": "Микробус с подаръци за български деца в Босилеград бе спрян на сръбската граница (ОБЗОР)"}
{"url": "http://www.focus-news.net/news/2018/12/22/2604997/shvetsiya-e-razocharovana-ot-namerenieto-na-balgariya-da-prekrati-pregovorite-za-iztrebitelite-gripen.html", "text": "Швеция е разочарована от намерението на България да прекрати преговорите за изтребителите „Gripen“. Това се посочва в позиция на шведската държава. В текста, подписан от Йоаким Валин, директор „Експорт и международни отношения\", Агенция за отбранително имущество на Швеция (FMV), който заявява: „С голямо разочарование и тревога научихме за намерението на българското Министерство на отбраната едностранно да прекрати преговорния процес с Швеция за закупуване на изтребители“. \r\nВалин допълва, че в рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че „Gripen“ е най-способната платформа по отношение на оперативната ефективност. „В допълнение, шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ. Придобиването на такива лицензи никога не е представлявало пречка за другите страни членки на НАТО, които летят на „Gripen“, допълва още той. \r\nВ текста се припомня, че Швеция предложи на България 10 нови изтребителя „Gripen“, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. В позицията се казва още, че с „Gripen“ България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца. \r\n„Партньорството с Швеция и Сааб може също да донесе много други ползи за България какъвто би бил регионалния Център за поддръжка на „Gripen“, който ще подпомогне българската военна индустрия, но също така и ще създаде високотехнологични работни места\", посочва Йоаким Валин.", "date": "2018.12.22", "title": "Швеция е разочарована от намерението на България да прекрати преговорите за изтребителите „Gripen“"}
{"url": "http://www.focus-news.net/news/2018/12/22/2604774/ria-novosti-ispanski-korab-spasi-poveche-ot-300-afrikanski-migranti-v-sredizemno-more.html", "text": "Спасителният кораб Open Arms, който плава под флага на Испания и принадлежи към испанска организация с нестопанска цел, е спасил повече от 300 мигранти в централното Средиземноморие. Остава въпроса коя страна ще се съгласи да ги приеме, съобщава  РИА Новости . \r\nПрез последните два дни активистите са качили на борда мигранти от три лодки, тръгнали от Либия за Европа - 307 души от различни африкански страни. Сред спасените са бременни жени и непълнолетни. Всички те са отплавали от либийския крайбрежен град Хомс. \r\nКапитанът на кораба е поискал от Италия, Малта и Испания да осигурят безопасно пристанище, но все още не е получил отговор. Превод и редакция : Калоян Пенков", "date": "2018.12.22", "title": "РИА Новости: Испански кораб спаси повече от 300 африкански мигранти в Средиземно море"}
{"url": "http://www.focus-news.net/news/2018/12/22/2604772/tass-bild-pravitelstvoto-na-germaniya-zabranyava-poleti-na-iranska-aviokompaniya-ot-germanskite-letishta.html", "text": "Германското правителство реши да прекрати полетите на иранската авиокомпания Mahan Air от германските летища. Това съобщи в петък вестник „Билд“, съобщава  TACC . \r\nСпоред вестника полетите ще спрат от януари 2019 година. Понастоящем авиокомпанията лети от Мюнхен и Дюселдорф до иранската столица Техеран шест пъти седмично. \r\nСпоред вестника, Mahan Air принадлежи на бивш командир на Ислямският революционен гвардейски корпус. Отбелязва се, че авиокомпанията си сътрудничи със сирийския президент Башар Асад и се занимава с транспортирането на войници и оръжия в тази страна. \r\nОт 2011 г. Mahan Air е в списъка със санкции на САЩ под предлог, че доставя ирански войски и оръжия в Сирия. Последните санкции на превозвача бяха наложени през май тази година. Превод и редакция : Калоян Пенков", "date": "2018.12.22", "title": "ТАСС: Bild: Правителството на Германия забранява полети на иранска авиокомпания от германските летища"}
{"url": "http://www.focus-news.net/news/2018/12/22/2604775/stanovishteto-na-doklada-za-izbor-na-nov-mnogotselevi-iztrebitel-e-che-tryabva-da-se-pregovarya-sas-sasht-za-f-16-obzor.html", "text": "Докладът за избор на нов многоцелеви изтребител за Военновъздушните сили бе внесен в Министерския съвет от министъра на отбраната Красимир Каракачанов и от министъра на икономиката Емил Караниколов.  Документът е изработен от  междуведомствената експертна комисия и политико-военната група за избор на нов изтребител. На пресконференция  зам.-министърът на отбраната Атанас Запрянов  заяви, че в общата част на доклада, съвместната работна група е констатирала, че на изискванията за административно оформяне отговарят предложенията на Италия – Eurofighter1 , САЩ – F-16 и Швеция с JAS – 39СD „Gripen“. Той поясни, че извършената проверка е показала, че предложенията на САЩ за F-18 не отговарят на исискваната структура и не съдържат необходимата информация, която позволява анализ и оценка. По думите му становището на работната група е, че с придобиването на F-16, оборудван с последно поколение радар и въоръжение, ще се елиминира всяка зависимост на България от трети страни. В тази връзка чрез доклада се предлага да се водят преговори със САЩ и да се направи проект на международен договор за самолета. Процедурата предвижда докладът да бъде разгледан на Министерски съвет, след това разгледан от Народното събрание, което със свое решение да възложи на правителството да преговаря със САЩ.   Министърът на отбраната Красимир Каракачанов  коментира, че изборът на самолет не е на министъра на отбраната. „Оттук нататък МС, ако вземе под внимание това предложение в доклада, следва решение на НС и следват преговори със САЩ“, обясни той. „При постигане на резултатите, които нас ни интересуват като авиация и МО, следва предложение за подписване на договор, който трябва да бъде изготвен от четирима министри“, уточни Красимир Каракачанов.  Той  подчерта, че политиката на Министерство на отбраната е за модернизация и докато проектите бъдат реализирани да се ремонтира и поддържа техниката. Попитан дали с американските самолети няма да станем зависими от НАТО, Каракачанов заяви, че когато не си произвеждаш нещо сам, винаги си зависим от друг \r\nДеница КИТАНОВА", "date": "2018.12.22", "title": "Становището на доклада за избор на нов многоцелеви изтребител е, че трябва да се преговаря със САЩ за F-16 (ОБЗОР)"}
{"url": "http://www.focus-news.net/news/2018/12/22/2604778/tass-sasht-shte-predostavyat-pomosht-na-ukrayna-v-razmer-na-10-miliona-dolara-sled-intsidenta-v-kerchenskiya-proliv.html", "text": "САЩ ще окажат помощ на Украйна в размер на 10 милиона долара след инцидента в Керченския пролив. Това се посочва в изявление, публикувано от  Робърт Паладино, съобщава агенция  TACC . \r\nВ него се заявява, че в отговор на „опасната ескалация от страна на Русия“ и нейните „неразумни“ действия на 25 ноември в Керченския пролив Държавния департамент, след одобрението на Конгреса, „ще отпусне допълнителни 10 млн. долара за увеличаване на морския потенциал на Украйна“. Превод и редакция : Калоян Пенков", "date": "2018.12.22", "title": "ТАСС: САЩ ще предоставят помощ на Украйна в размер на 10 милиона долара след инцидента в Керченския пролив"}
{"url": "http://www.focus-news.net/news/2018/12/22/2604780/the-guardian-otteglyaneto-na-matis-predizvikano-sled-telefonen-razgovor-mezhdu-tramp-i-erdogan.html", "text": "Оставката на американския министър на отбраната Джеймс Матис бе предизвикана от телефонен разговор между Доналд Тръмп и турския президент Реджеп Тайип Ердоган, в който Тръмп реши да преустанови предишната политика на САЩ и да изтегли войските от Сирия, според нови сведения за обаждането. \r\nМатис отиде при президента в последен опит да промени мнението на президента и да го убеди за подкрепа към кюрдските сирийски демократични сили, които поемат водещата роля в изтласкването на „Ислямска държава“ от сирийските й крепости. \r\nМатис вече е написал писмо за оставка, в което не се споменават сирийските демократични сили или Сирия, но многократно споменава значението за националната сигурност на САЩ за зачитане на съюзниците и за противопоставяне на стратегическите противници. \r\nВ края на срещата Матис изненадва Тръмп, като подава писмото си за оставка. Според New York Times Матис е заповядал 50 копия да бъдат направени и разпространени в Пентагона при завръщането си в офиса си. \r\nОбясненията в американската и турската преса за разговора между Тръмп и Ердоган показват, че нестабилният американски президент се съобразява с исканията на турския лидер и изненадва собствените си съветници. \r\nТова е най-новият пример за модел, в който Тръмп е склонен да застане на страната на авторитарните чуждестранни лидери, за сметка на американските служители. \r\nТръмп също така е разпоредил оттеглянето на половината от 14-те хиляди военни на САЩ в Афганистан, но решението за Сирия изглежда е ускорило решението на Матис да напусне поста си. \r\n„Веднага щом САЩ сгънат палатката си и заминат, Турция незабавно ще започне въздушна бомбардировка, последвана от наземна атака на свободната сирийска армия. Хиляди ще умрат, хиляди ще бъдат разселени и няма да им бъде дадено убежище в Сирия. Те ще бъдат обърнати на турската граница“, заяви Дейвид Филипс, бивш висш държавен служител, и автор на новата книга: „Голямото предателство: как Америка изостави кюрдите и загуби Близкия изток“. \r\n„В продължение на повече от три години и половина, те бяха нашите ботуши на земята и бяха в основата на копието при повторното превземане на Ракка“, казва Филипс. „Кой ще се бори за нас в бъдеще, когато хвърлим съюзниците си под автобуса“. \r\nПо-рано колегите на Матис заявиха, че той е решен да остане въпреки многобройните различия с Тръмп, за да защити интересите на въоръжените сили и по думите на един бивш служител на Пентагона да „служи на конституцията“. \r\n„Защо все още сте там?“ - попита Ердоган. \r\nС турският лидер, който все още е на линия, Тръмп зададе същия въпрос на своя съветник по националната сигурност Джон Болтън, който дотогава повтаряше политиката на САЩ, че поражението на „Ислямска държава“ трябваше да бъде „трайно“, предотвратявайки възможността за възраждане. \r\nЗа изненада на Болтън и Ердоган, Тръмп моментално застана на страната на турския президент. \r\nСпоред турския вестник „Хюриет“ Тръмп е заявил: „Добре - направете го“. Без да е чул никакъв отговор от Болтън, Тръмп е настоял да знае дали съветника му е на линията. Когато Болтън каза, че е, Тръмп заповяда: „Започнете работа“. \r\nБолтън и турският му колега Ибрахим Калин бяха оставени да оправят подробностите. \r\nСпоред статията на „Хюриет“ първоначалният график за изтегляне от САЩ е между 30 и 60 дни, който по-късно е удължен до 100 дни. \r\nТакова внезапно оттегляне би оставило сирийските демократични сили уязвими за атака на Турция.  \r\nМатис и други американски държавни служители по сигурността се опитаха да променят мнението на Тръмп, но без успех. Американските съюзници като Обединеното кралство и Франция, които имат малки контингенти от специални сили в Северна Сирия, участват в борбата срещу „Ислямска държава“, не са били уведомени и са научили за промяната в политиката чрез неформални контакти с американски представители. \r\nМатис започна своя мандат в Пентагона в добри отношения с Тръмп, който се възхищавал на неговото бойно поведение. \r\nВъпреки това, отношенията се влошиха и Матис се противопостави на някои от политиките на Тръмп, включително забраната за транссексуални войски, създаването на космически сили и организирането на екстравагантен военен парад във Вашингтон. \r\nМатис също въздържаше Тръмп от първоначалния си порив да заплашва, че ще напусне НАТО, ако съюзниците на САЩ не харчат повече за отбраната. Неговото писмо за оставка се фокусира върху зависимостта на САЩ от нейните съюзи за нейната сигурност. \r\nНапускането на Матис шокира някои от най-лоялните поддръжници на Тръмп в Конгреса. Мич Макконъл, лидер на мнозинството в Сената, предупреди, че камарата ще одобри само заместник, който има същите възгледи като Матис за значението на съюзите.", "date": "2018.12.22", "title": "The Guardian: Оттеглянето на Матис предизвикано след телефонен разговор между Тръмп и Ердоган"}
{"url": "http://www.focus-news.net/news/2018/12/22/2604781/startira-obshtestvena-porachka-za-izgrazhdaneto-na-gazov-hab-balkan-v-kraya-na-yanuari-shte-badat-obyaveni-zainteresovanite-kompanii-obzor.html", "text": "На 21 декември на закрито заседание Комисията за енергийно и водно регулиране е приела решение, с което е одобрила внесената от „Булгартрансгаз“ ЕАД документация за провеждане на ангажираща фаза 3 от процедурата Оpen season за „Проект за развитие и разширение на газопреносната система на „Булгартрансгаз“ ЕАД“. Това стана ясно от изказване на министъра на енергетиката Теменужка Петкова. С решението на КЕВР се създава възможност за стартиране на Третата обвързваща фаза от пазарния тест за резервиране на капацитет, който ще бъде показател за наличието на икономически интерес от осъществяването на проекта за развитие и разширение на газопреносната система на „Булгартрансгаз“ ЕАД. Проектът е част от общата концепция за изграждане на газоразпределителен център в България и включва разширение на газопреносната инфраструктура на територията на България от българо-турската до сръбско-българската граница, изграждането на междусистемните газови връзки със съседните на България страни, стартиране на борса за търговия с природен газ и либерализиране на българския газов пазар. \r\n„Реализацията и възлагането на обществената поръчка зависи изцяло от третата фаза на пазарния тест. Не трябва да има притеснения, че някои иска да изразходва едни средства, един ресурс. Обществената поръчка е под условие и зависи изцяло от успеха на третата фаза от пазарния тест“, коментира Теменужка Петкова. „Това е една открита процедура и е максимално публична и прозрачна. Прогнозната стойност на обществената поръчка е 2, 286 млрд. лв. без ДДС“, поясни енергийният министър. Тя обясни, че всичко, което се прави в тази посока е съобразено с европейското и националното законодателство.  \r\nИзпълнителният директор на „Булгартрансгаз“ Владимир Малинов посочи, че енергийната стратегия на страната съдържа три ключови етапа, като след месец февруари се очаква да започне дейност по изграждането на тръбите. „Нашите намерения са до края на 2019 г. българската газова борса хъб „Балкан“ да започне да функционира“, подчерта той. Малинов обясни, че до 11 януари потенциалните участници, които проявяват интерес към обществената поръчка ще могат да се регистрират и до края на месеца ще има информация за заинтересованите лица и тези, които желаят да се обвържат правно с проекта.  \r\nИзпълнителният директор на „Булгартрансгаз“ благодари на Комисията за енергийно и водно регулиране, че е приела обществената поръчка за доизграждане на газовата тръба в условията, в които е била предложена. Министър Теменужка Петкова уточни, че спекулациите в медийното пространство, че енергийната стратегия на страната ни изтича в края на 2018 г. не са верни и припомни, че периодът е до 2020 г.  \r\nДаяна ДЮЛГЕРОВА", "date": "2018.12.22", "title": "Стартира обществена поръчка за изграждането на газов хъб „Балкан“, в края на януари ще бъдат обявени заинтересованите компании (ОБЗОР)"}
{"url": "http://www.focus-news.net/news/2018/12/22/2604765/ria-novosti-tramp-odobri-proekt-za-stomanena-ograda-na-granitsata-s-meksiko.html", "text": "Американският президент Доналд Тръмп одобрително коментира една от възможностите за изграждане на ограда на границата с Мексико, съобщава  РИА Новости . \r\nТръмп публикува в социалната мрежа Twitter снимка на стоманена ограда с високи няколко метра върхове. \r\nПрезидентът на Съединените щати и Конгресът преговарят за финансиране на сигурността по границите в нов законопроект за бюджета. Ако законът не бъде приет преди полунощ местно време, редица министерства и ведомства ще са принудени да намалят работата в САЩ. Превод и редакция : Калоян Пенков", "date": "2018.12.22", "title": "РИА Новости: Тръмп одобри проект за стоманена ограда на границата с Мексико"}
{"url": "http://www.focus-news.net/news/2018/12/22/2604777/afp-zakrivaneto-na-pravitelstvoto-na-sasht-se-ochakva-v-polunosht-mestno-vreme.html", "text": "Конгресът не успя да приеме споразумение за разходите, осигурявайки частично „закриване“ на правителството в полунощ, докато президентът Доналд Тръмп и депутатите имат разногласия за финансирането на граничната стена, съобщава  AFP . \r\nРаботата на няколко ключови агенции ще спре в ранните часове на събота, въпреки последните разговори, които продължиха между представители на Белия дом и лидерите на Конгреса от двете партии. \r\nТръмп търси 5 млрд. долара за изграждането на стена по границата с Мексико, но демократите са твърдо против, а липсата на сделка означава, че федералните средства за десетки агенции ще отпаднат. Превод и редакция : Калоян Пенков", "date": "2018.12.22", "title": "AFP: „Закриването“ на правителството на САЩ се очаква в полунощ местно време"}
{"url": "http://www.focus-news.net/news/2018/12/22/2604776/daily-express-tova-e-izmama-leo-varadkar-kritikuvan-zaradi-granichniya-nomer.html", "text": "Подготовката на Ирландия и Европейския съюз за Брекзит без сделка доказва, че защитния механизъм „пълна хитрост“, според заместник-председателя на Демократичната юнионистка партия на Северна Ирландия. \r\nНайджъл Додс смята, че планът на Дъблин за извънредни ситуации покрай Великобритания, която напуска ЕС без сделка, показва, че няма да има никакви гранични проверки на стоки, което означава, че твърдата граница няма да се случи. Додс добави, че Европейската комисия „избягва да разяснява какво се случва на границата“ в тяхното планиране. Депутатътзаяви, че липсата на действия от страна на ЕС и Ирландия посочва, че двете страни смятат, че може лесно да бъде избегната твърда граница и, че не е необходим защитен механизъм. \r\nГоворейки пред Irish Times, той попита: „Какво ви казва това? Дори в случай на така наречен сценарий без сделка, твърда граница няма да има“. \r\n„Идеята, че е необходимо да има граница и проверки в Ирландско море, за да се избегне границата между Северна Ирландия и Ирландската република, е хитрост“.  \r\nТой добави, че „пълното лицемерие на онези, които подкрепят сегашното споразумение за оттегляне, с капана му на предпазен механизъм, е напълно разкрито”. \r\nЛидерът на Ирландия Лео Варадкар потвърди, че Дъблин не планира твърда граница, заявявайки, че макар да не е възможно да се стигне до някаква сделка, той не смята, че това е „вероятност“, придържайки се към реториката на ЕС, че споразумението за оттегляне ще бъде прието. \r\nВъпреки това Варадкар предупреди, че избягването на твърда граница ще бъде трудно, ако Тереза Мей не може да получи споразумение, договорено до 29 март. \r\n„Много е добре за хората да казват, че никой не иска твърда граница. Никой не го иска в Дъблин, никой не го иска в Белфаст, никой не го иска в Брюксел или Лондон.Но ако нямате съответствие с митниците и регулациите, тогава ще имате истински трудности“. \r\nЛео Варадкар добави, че Обединеното кралство ще приеме правилата на Световната търговска организация, ако няма сделка, която да доведе до гладка граница. \r\nТой добави: „Ако Великобритания излезе от Европейския съюз в края на март, те все още ще бъдат приведени в съответствие с митниците и регулациите. Така че проблемът ще възникне само ако решат по някакъв начин да променят своите митници и правила. И това е, което може да стане трудно. Но това е нещо, за което очевидно ще трябва да разговаряме с тях при сценарий без сделка. \r\nДжейкъб Рийс-Мог също заяви, че действията на Ирландия са показали, че проблемът с ирландския механизъм е преувеличен. \r\nРийс.Мог обяви, че ако Ирландия няма намерение да създава митнически пунктове по политически чувствителната граница, няма нужда от спорен ирландски механизъм в сделката на Тереза Мей. \r\nТой написа: „Няма сделка означава, че няма твърда граница, така че няма нужда от защитен механизъм“.", "date": "2018.12.22", "title": "Daily Express: Това е измама! Лео Варадкар критикуван заради граничния „номер“"}
{"url": "http://www.focus-news.net/news/2018/12/22/2604782/obedineni-patrioti-boykotiraha-zakona-za-veroizpovedaniyata-obzor.html", "text": "Парламентът прие промени в Закона за вероизповеданията на второ четене. Едната група изменения бяха внесени в общ законопроект и подписани от председателя на ПГ на ГЕРБ Цветан Цветанов, лидерът на БСП  Корнелия Нинова и председателят на ДПС Мустафа Карадайъ, а другият законопроект бе внесен от „Обединени патриоти“. Второто четене на закона мина на фона на протести пред сградата на парламента. Там се бяха събрали десетки граждани, които изразиха недоволството си срещу законовите промени. В района бе засилено полицейското присъствие, но до блокиране на бул. „Цар Освободител“ не се стигна.  \r\nБезспорни в зала  бяха текстовете, съгласно които държавата предоставя на Българската православна църква – Българска патриаршия и регистрираните вероизповедания държавна субсидия на базата на резултатите от самоопределилите се лица към съответното вероизповедание при преброяването на населението по данни на НСИ. Разпределението на държавната субсидия се одобрява ежегодно със Закона за държавния бюджет в зависимост от броя на тези лица. За тези с повече от 1 % от самоопределилите се лица държавната субсидия не може да бъде по-малка от 15 млн. лв. Предоставянето на държавната субсидия за текущи разходи се извършва от Дирекция „Вероизповедания“ на Министерски съвет чрез трансфери на бюджетни средства по специални целеви сметки за текущи разходи на централните ръководства на вероизповеданията на четири части: до 30 април, до 30 юни, 30 септември и 20 декември. Съгласно текстовете Дирекция „Вероизповедания“ на МС ще създаде публичен регистър, в който ще бъдат вписани молитвените домове, храмовете и манастирите. Вероизповеданията ще предоставят ежегодно до края на месец февруари на Дирекция „Вероизповедания“ на МС списък на молитвените домове, храмовете, и манастирите, предназначени за публични религиозни обреди. Депутатите решиха вероизповеданията да не могат да използват технически средства или звукови устройства, служещи за увеличаване на силата на звука, освен при провеждане на обществени прояви, празници и чествания. Вероизповеданията ще могат да предоставят на държавни и местни органи становища, препоръки, доклади, проучвания по въпроси от значение за религиозните общности. Прието бе още чуждите духовници да се  съгласуват присъствието си в България с дирекцията по „Вероизповедания“.  \r\nДепутатите отхвърлиха голяма част от предложенията на „Обединени патриоти“. Сред тях бяха 300 души да бъде минималният праг за регистрация на религиозна общност, както и задължението всяко вероизповедание да има на сградата си българския флаг. Отпадна и предложението, свързано с вакъфските имоти. Отпадна и текстът, според който не може да има финансиране на вероизповеданията от чужди държави. Патриотите не бяха доволни, че няма да се опростят задълженията на вероизповеданията. Поради тази причина те напуснаха пленарна зала.  Пред журналисти  лидерът на НФСБ и депутат от ПГ на „Обединени патриоти“ Валери Симеонов  заяви, че няма да участва в уговорен мач. „БСП за пореден път остават встрани, като че ли тях не ги вълнуват тези въпроси. Ние имаме едно малцинство, с което нищо не можем да променим, затова напуснахме залата“, каза още Симеонов.  \r\nСпоред Павел Шопов от „Атака“  се вижда тежка сделка между ДПС и ГЕРБ. „БСП не участва. В други случаи знаете БСП как радикално реагира. Знаете БСП в какво превръща залата и дебата. Тук и БСП явно си замълчаха. Те са вкарани в схемата, законът да мине \"по терлички\", допълни още Шопов.  Заместник-председателят на ВМРО Искрен Веселинов   коментира, че  политиците са  се подчинили на инерцията. По думите му се дават милиони на вероизповеданията, а същевременно ще могат да вземат пари от Турция.  По думите му се е решило да не се прави нищо, а да се дадат пари, за да са спокойни вероизповеданията. „Което нас не ни успокоява“, каза още Веселинов. На въпрос дали заради това са напуснали зала, той отговори: „Затова напуснахме“. \r\nДеница КИТАНОВА", "date": "2018.12.22", "title": "„Обединени патриоти“ бойкотираха Закона за вероизповеданията (ОБЗОР)"}
{"url": "http://www.focus-news.net/news/2018/12/22/2604784/independent-visokopostaveni-republikantsi-prouchvat-otteglyaneto-na-dzheyms-matis-na-fona-na-protivorechiyata-v-siriya.html", "text": "Висши републиканци обещаха да разследват оставката на предполагаемо Джеймс Матис, който напусна администрацията на Тръмп от разочарование след решението на президента да изтегли американските войски от Сирия. \r\nМатис, 68-годишен, бивш генерал от морската пехота, заяви, че ще напусне през февруари - обяви решението си в ужасяващо писмо, което подчертава вярата му във взаимоотношенията със съюзниците и други теми, за които мненията му и тези на президента рязко се различават. \r\n„Едно основно убеждение, което винаги съм поддържал е, че нашата сила като нация е неразривно свързана със силата на нашата уникална и всеобхватна система от съюзи и партньорства“, написа той. \r\nСпекулациите за евентуалното оттегляне на Матис се чуваха в продължение на няколко месеца, тъй като генералът се озовал в несъгласие с президента по многобройни въпроси - ядрената сделка с Иран, транссексуалните служители в армията, заплахата за САЩ и съюзници от изменението на климата и необходимостта от всеобхватна дипломация на САЩ. \r\nАсошиейтед прес заяви, че последният спусък е когато Тръмп обяви по-рано тази седмица, че „Ислямска държава+ е победена и, че иска да изтегли скромния брой американски войници - около 2000 - от Северна Сирия. Докато операциите на САЩ за изчистване на ИДИЛ през последните 12 месеца също доведоха до голям брой цивилни жертви, поддръжниците на тяхната мисия твърдят, че присъствието им също осигурява защита на кюрдските и арабските милиции, известни като Сирийските демократични сили, които се борят срещу терористичната групировка с подкрепата на Вашингтон. \r\nЗапитан за съдбата на тези кюрдски съюзници, държавният секретар Майк Помпео каза: „Не трябва да влизате в този дебат днес. Историята между турците и кюрдите е дълга, тя е сложна и САЩ са наясно с множеството отношения там“. \r\nКюрдският журналист Акид, който живее в град Ал-Хасака заяви, че хората там се чувстват в капан между заплахата от завръщането на сирийския режим в кюрдския регион и новата опасност на турската армия. \r\n„Те не се различават един от друг“ - каза той. – „И в двата случая сме изправени пред реална опасност. Хората са уплашени до смърт. Те се страхуват от загуба на сигурност и непосредствени заплахи“. \r\nВ докладите се посочва, че Матис е написал писмото си за оставка, когато пътува до Белия дом в последен опит да убеди Тръмп да промени мнението си. \r\nДоналд Тръмп вече бе разговарял с турския президент Реджеп Тайип Ердоган, когато американският президент внезапно реши да промени политиката на САЩ и да изтегли войски от Сирия. \r\nПо време на този разговор Ердоган напомни на Тръмп, че е обявил, че единствената причина американските войници да са в Сирия е да се бият с ИДИЛ, и каза, че групата е била 99% унищожена, което не се споделя от всички експерти. „Защо все още сте там“, по думите на турския лидер попита Тръмп. Белият дом отхвърли историята на Асошиейтед прес. \r\n„С недвусмислени изрази, описаното в тази история не е вярно“, заяви говорителят на Съвета за национална сигурност Гарет Маркиз. „От контекста става ясно, че тази невярна версия на събитията е от източници, които нямат тежест по темата, вероятно от неназовани източници в Турция“. \r\nМеждувременно CNN съобщи, че двама служители са заявили, че Матис е бил разстроен и „разярен“, след като е прочел информацията, че кюрдските съюзници в Сирия са обект на атака от страна на Турция след изтеглянето на американски войски от Сирия. \r\nДжеймс Матис се разгневи на идеята, че САЩ предават съюзник, заяви говорителят.", "date": "2018.12.22", "title": "Independent: Високопоставени републиканци проучват оттеглянето на Джеймс Матис на фона на противоречията в Сирия"}
{"url": "http://www.focus-news.net/news/2018/12/22/2604786/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Daily Express : Това е измама! Лео Варадкар критикуван заради граничния „номер“ \r\nПодготовката на Ирландия и Европейския съюз за Брекзит без сделка доказва, че защитния механизъм „пълна хитрост“, според заместник-председателя на Демократичната юнионистка партия на Северна Ирландия. \r\nНайджъл Додс смята, че планът на Дъблин за извънредни ситуации покрай Великобритания, която напуска ЕС без сделка, показва, че няма да има никакви гранични проверки на стоки, което означава, че твърдата граница няма да се случи. Додс добави, че Европейската комисия „избягва да разяснява какво се случва на границата“ в тяхното планиране. Депутатътзаяви, че липсата на действия от страна на ЕС и Ирландия посочва, че двете страни смятат, че може лесно да бъде избегната твърда граница и, че не е необходим защитен механизъм. \r\nГоворейки пред Irish Times, той попита: „Какво ви казва това? Дори в случай на така наречен сценарий без сделка, твърда граница няма да има“. \r\n„Идеята, че е необходимо да има граница и проверки в Ирландско море, за да се избегне границата между Северна Ирландия и Ирландската република, е хитрост“.  \r\nТой добави, че „пълното лицемерие на онези, които подкрепят сегашното споразумение за оттегляне, с капана му на предпазен механизъм, е напълно разкрито”. \r\nЛидерът на Ирландия Лео Варадкар потвърди, че Дъблин не планира твърда граница, заявявайки, че макар да не е възможно да се стигне до някаква сделка, той не смята, че това е „вероятност“, придържайки се към реториката на ЕС, че споразумението за оттегляне ще бъде прието. \r\nВъпреки това Варадкар предупреди, че избягването на твърда граница ще бъде трудно, ако Тереза Мей не може да получи споразумение, договорено до 29 март. \r\n„Много е добре за хората да казват, че никой не иска твърда граница. Никой не го иска в Дъблин, никой не го иска в Белфаст, никой не го иска в Брюксел или Лондон.Но ако нямате съответствие с митниците и регулациите, тогава ще имате истински трудности“. \r\nЛео Варадкар добави, че Обединеното кралство ще приеме правилата на Световната търговска организация, ако няма сделка, която да доведе до гладка граница. \r\nТой добави: „Ако Великобритания излезе от Европейския съюз в края на март, те все още ще бъдат приведени в съответствие с митниците и регулациите. Така че проблемът ще възникне само ако решат по някакъв начин да променят своите митници и правила. И това е, което може да стане трудно. Но това е нещо, за което очевидно ще трябва да разговаряме с тях при сценарий без сделка. \r\nДжейкъб Рийс-Мог също заяви, че действията на Ирландия са показали, че проблемът с ирландския механизъм е преувеличен. \r\nРийс.Мог обяви, че ако Ирландия няма намерение да създава митнически пунктове по политически чувствителната граница, няма нужда от спорен ирландски механизъм в сделката на Тереза Мей. \r\nТой написа: „Няма сделка означава, че няма твърда граница, така че няма нужда от защитен механизъм“. \r\n*** The Guardian : Оттеглянето на Матис предизвикано след телефонен разговор между Тръмп и Ердоган \r\nОставката на американския министър на отбраната Джеймс Матис бе предизвикана от телефонен разговор между Доналд Тръмп и турския президент Реджеп Тайип Ердоган, в който Тръмп реши да преустанови предишната политика на САЩ и да изтегли войските от Сирия, според нови сведения за обаждането. \r\nМатис отиде при президента в последен опит да промени мнението на президента и да го убеди за подкрепа към кюрдските сирийски демократични сили, които поемат водещата роля в изтласкването на „Ислямска държава“ от сирийските й крепости. \r\nМатис вече е написал писмо за оставка, в което не се споменават сирийските демократични сили или Сирия, но многократно споменава значението за националната сигурност на САЩ за зачитане на съюзниците и за противопоставяне на стратегическите противници. \r\nВ края на срещата Матис изненадва Тръмп, като подава писмото си за оставка. Според New York Times Матис е заповядал 50 копия да бъдат направени и разпространени в Пентагона при завръщането си в офиса си. \r\nОбясненията в американската и турската преса за разговора между Тръмп и Ердоган показват, че нестабилният американски президент се съобразява с исканията на турския лидер и изненадва собствените си съветници. \r\nТова е най-новият пример за модел, в който Тръмп е склонен да застане на страната на авторитарните чуждестранни лидери, за сметка на американските служители. \r\nТръмп също така е разпоредил оттеглянето на половината от 14-те хиляди военни на САЩ в Афганистан, но решението за Сирия изглежда е ускорило решението на Матис да напусне поста си. \r\n„Веднага щом САЩ сгънат палатката си и заминат, Турция незабавно ще започне въздушна бомбардировка, последвана от наземна атака на свободната сирийска армия. Хиляди ще умрат, хиляди ще бъдат разселени и няма да им бъде дадено убежище в Сирия. Те ще бъдат обърнати на турската граница“, заяви Дейвид Филипс, бивш висш държавен служител, и автор на новата книга: „Голямото предателство: как Америка изостави кюрдите и загуби Близкия изток“. \r\n„В продължение на повече от три години и половина, те бяха нашите ботуши на земята и бяха в основата на копието при повторното превземане на Ракка“, казва Филипс. „Кой ще се бори за нас в бъдеще, когато хвърлим съюзниците си под автобуса“. \r\nПо-рано колегите на Матис заявиха, че той е решен да остане въпреки многобройните различия с Тръмп, за да защити интересите на въоръжените сили и по думите на един бивш служител на Пентагона да „служи на конституцията“. \r\n„Защо все още сте там?“ - попита Ердоган. \r\nС турският лидер, който все още е на линия, Тръмп зададе същия въпрос на своя съветник по националната сигурност Джон Болтън, който дотогава повтаряше политиката на САЩ, че поражението на „Ислямска държава“ трябваше да бъде „трайно“, предотвратявайки възможността за възраждане. \r\nЗа изненада на Болтън и Ердоган, Тръмп моментално застана на страната на турския президент. \r\nСпоред турския вестник „Хюриет“ Тръмп е заявил: „Добре - направете го“. Без да е чул никакъв отговор от Болтън, Тръмп е настоял да знае дали съветника му е на линията. Когато Болтън каза, че е, Тръмп заповяда: „Започнете работа“. \r\nБолтън и турският му колега Ибрахим Калин бяха оставени да оправят подробностите. \r\nСпоред статията на „Хюриет“ първоначалният график за изтегляне от САЩ е между 30 и 60 дни, който по-късно е удължен до 100 дни. \r\nТакова внезапно оттегляне би оставило сирийските демократични сили уязвими за атака на Турция.  \r\nМатис и други американски държавни служители по сигурността се опитаха да променят мнението на Тръмп, но без успех. Американските съюзници като Обединеното кралство и Франция, които имат малки контингенти от специални сили в Северна Сирия, участват в борбата срещу „Ислямска държава“, не са били уведомени и са научили за промяната в политиката чрез неформални контакти с американски представители. \r\nМатис започна своя мандат в Пентагона в добри отношения с Тръмп, който се възхищавал на неговото бойно поведение. \r\nВъпреки това, отношенията се влошиха и Матис се противопостави на някои от политиките на Тръмп, включително забраната за транссексуални войски, създаването на космически сили и организирането на екстравагантен военен парад във Вашингтон. \r\nМатис също въздържаше Тръмп от първоначалния си порив да заплашва, че ще напусне НАТО, ако съюзниците на САЩ не харчат повече за отбраната. Неговото писмо за оставка се фокусира върху зависимостта на САЩ от нейните съюзи за нейната сигурност. \r\nНапускането на Матис шокира някои от най-лоялните поддръжници на Тръмп в Конгреса. Мич Макконъл, лидер на мнозинството в Сената, предупреди, че камарата ще одобри само заместник, който има същите възгледи като Матис за значението на съюзите. \r\n*** Independent : Високопоставени републиканци проучват оттеглянето на Джеймс Матис на фона на противоречията в Сирия \r\nВисши републиканци обещаха да разследват оставката на предполагаемо Джеймс Матис, който напусна администрацията на Тръмп от разочарование след решението на президента да изтегли американските войски от Сирия. \r\nМатис, 68-годишен, бивш генерал от морската пехота, заяви, че ще напусне през февруари - обяви решението си в ужасяващо писмо, което подчертава вярата му във взаимоотношенията със съюзниците и други теми, за които мненията му и тези на президента рязко се различават. \r\n„Едно основно убеждение, което винаги съм поддържал е, че нашата сила като нация е неразривно свързана със силата на нашата уникална и всеобхватна система от съюзи и партньорства“, написа той. \r\nСпекулациите за евентуалното оттегляне на Матис се чуваха в продължение на няколко месеца, тъй като генералът се озовал в несъгласие с президента по многобройни въпроси - ядрената сделка с Иран, транссексуалните служители в армията, заплахата за САЩ и съюзници от изменението на климата и необходимостта от всеобхватна дипломация на САЩ. \r\nАсошиейтед прес заяви, че последният спусък е когато Тръмп обяви по-рано тази седмица, че „Ислямска държава+ е победена и, че иска да изтегли скромния брой американски войници - около 2000 - от Северна Сирия. Докато операциите на САЩ за изчистване на ИДИЛ през последните 12 месеца също доведоха до голям брой цивилни жертви, поддръжниците на тяхната мисия твърдят, че присъствието им също осигурява защита на кюрдските и арабските милиции, известни като Сирийските демократични сили, които се борят срещу терористичната групировка с подкрепата на Вашингтон. \r\nЗапитан за съдбата на тези кюрдски съюзници, държавният секретар Майк Помпео каза: „Не трябва да влизате в този дебат днес. Историята между турците и кюрдите е дълга, тя е сложна и САЩ са наясно с множеството отношения там“. \r\nКюрдският журналист Акид, който живее в град Ал-Хасака заяви, че хората там се чувстват в капан между заплахата от завръщането на сирийския режим в кюрдския регион и новата опасност на турската армия. \r\n„Те не се различават един от друг“ - каза той. – „И в двата случая сме изправени пред реална опасност. Хората са уплашени до смърт. Те се страхуват от загуба на сигурност и непосредствени заплахи“. \r\nВ докладите се посочва, че Матис е написал писмото си за оставка, когато пътува до Белия дом в последен опит да убеди Тръмп да промени мнението си. \r\nДоналд Тръмп вече бе разговарял с турския президент Реджеп Тайип Ердоган, когато американският президент внезапно реши да промени политиката на САЩ и да изтегли войски от Сирия. \r\nПо време на този разговор Ердоган напомни на Тръмп, че е обявил, че единствената причина американските войници да са в Сирия е да се бият с ИДИЛ, и каза, че групата е била 99% унищожена, което не се споделя от всички експерти. „Защо все още сте там“, по думите на турския лидер попита Тръмп. Белият дом отхвърли историята на Асошиейтед прес. \r\n„С недвусмислени изрази, описаното в тази история не е вярно“, заяви говорителят на Съвета за национална сигурност Гарет Маркиз. „От контекста става ясно, че тази невярна версия на събитията е от източници, които нямат тежест по темата, вероятно от неназовани източници в Турция“. \r\nМеждувременно CNN съобщи, че двама служители са заявили, че Матис е бил разстроен и „разярен“, след като е прочел информацията, че кюрдските съюзници в Сирия са обект на атака от страна на Турция след изтеглянето на американски войски от Сирия. \r\nДжеймс Матис се разгневи на идеята, че САЩ предават съюзник, заяви говорителят.", "date": "2018.12.22", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/12/22/2604787/pregled-na-mezhdunarodnite-novini-do-6-chasa-agentsiya-fokus.html", "text": "Повече от 60 души са получили наранявания в резултат на стълкновения в Барселона, предава  РИА Новости , позовавайки се на съобщение на службата за спешна помощ на женералитета. \r\nСпоред службата 62 души са потърсили лекарска помощ, от които 57 са с натъртвания. Осем души са били отведени в болници без опасност за живота. Сред пострадалите има 35 служители на каталунските правоохранителни органи. \r\nПо-рано беше съобщено за 15 пострадали. \r\n*** Министерството на вътрешните работи на Франция ще ангажира 4 хиляди полицаи и жандармерия за осигуряването на сигурността за 22 декември, когато ще се проведе протест на „жълти жилетки“, предава агенция  TACC . \r\nБройката на мобилизираните пазители на реда е двойно по-малък, в сравнение с миналата седмица, когато бяха изкарани 10 хиляди полицаи. Значително по-малко ще бъдат н Париж – 1225 души, вместо 4-те хиляди от миналата седмица. \r\nЖандармерията възнамерява да използва бронирани машини по време на своите действия. Те ще бъдат разположени по улиците на Париж, Тулуза, Бордо и в градовете на южния регион  Буш дьо Рон. Точн в трите града радикалните демонстранти изградиха барикади и извършиха многобройни погроми и палежи на магазини. \r\n*** Общото събрание на ООН отхвърли предложената от Русия резолюция за запазване на Договора за премахване на ракетите със среден и малък обсег. \r\nЗа документа гласуваха 43 страни, против са 46, а 78 се въздържаха.  \r\nПървият заместник постоянен представител на Русия в ООН Дмитрий Полянски обясни, че Москва иска от Общото събрание да препоръча на страните по споразумението да го запазят и да продължат да изпълняват изцяло задълженията си. В отговор, представителят на Съединените щати обвини руската страна в неискреност, като твърди, че нарушава самия договор. Съветът за сигурност на ООН гласува единодушно изпращането на цивилна мисия от наблюдатели в Йемен, за да следи крехкото примирие в стратегическото пристанище Ходейда и да контролира напускането на бойците. \r\nРезолюцията, подготвена от Великобритания, беше приета от всичките 15 членове на съвета след една седмица трудни преговори. Текстът одобри и резултатите от скорошните мирни преговори в Швеция, целящи прекратяване на четиригодишния конфликт. \r\n*** Говорителят на руския президент Дмитрий Песков опроверга съобщенията, че решението на САЩ да изтегли войските от Сирия е станало след преговори между Русия, САЩ и редица арабски държави, съобщава  РИА Новости . \r\n„Не, това не е така“ , заяви Песков за вестник „Ведомости“, отговаряйки на искане да потвърди или отрече това съобщение. \r\nДоналд Тръмп обяви победа над терористичната организация „Ислямска държава“ в Сирия, като заяви, че това е единствената причина за присъствието на американските военни в страната. Говорителката на Белия дом Сара Сандърс съобщи, че Съединените щати започват да изтеглят войските си от Сирия, но победата над „Ислямска държава“ не означава краят на коалицията. \r\n*** Израелските сили застреляха трима палестинци по време на протест на границата в Ивицата Газа, съобщава агенция  Reuters . \r\n„Около 8 хиляди палестинци се събраха близо до граничната ограда“, заявиха от израелската армия. „Повечето запазиха разстояние, докато някои горяха гуми и се опитаха да хвърлят взривно устройство“, добавиха военните. \r\nВоенен говорител заяви, че войските са реагирали чрез „средства за разпръскване на бунтове“ и са използвани в съответствие с израелските похвати. \r\nМинистерството на здравеопазването в Газа съобщи, че 16-годишно момче е простреляно фатално във врата, докато други 25 души са ранени от израелската стрелба. \r\nПо-късно обяви, че двама мъже на възраст между 28 и 40 години са починали от наранявания, които са претърпели на протестите на две отделни места покрай оградата с Израел. \r\n*** Група кораби от Военноморските сили на САЩ, начело с ядрения самолетоносач USS John C. Stennis, навлезе в Персийския залив, съобщава агенция  TACC , позовавайки се на Асошиейтед прес. \r\nТова е първият заход на американския самолетоносач в Персийския залив след оттеглянето на САЩ от ядреното споразумение с Иран през май тази година. Както се очаква, самолетоносачът ще бъде разположен в региона на Близкия изток в рамките на два месеца, през по-голямата част от които ще се движи в Персийския залив. \r\nСпоред Асошиейтед прес, след като самолетоносачът навлезе в Персийския залив, около 30 кораба на революционната гвардия се приближиха до него. На определен етап те демонстрираха изстрелването на няколко ракети на безопасно разстояние от него, съобщава агенцията. Дрон извърши дистанционно проучване на американските кораби. Няколко души, които са били на борда на ирански кораби, също са заснели самолетоносача, съобщава агенцията. \r\n*** САЩ продължават последователно да оказват икономически натиск върху Северна Корея, без да правят прекъсвания в политиката на санкции срещу тази страна, съобщава агенция  TACC . \r\n„Това е напълно невярно. Ние продължаваме последователно да правим това, което правихме преди, като в същото време предоставяме реална помощ, истинска хуманитарна помощ за севернокорейския народ, когато е необходимо“, заяви държавният секретар. \r\nТой даже изрази надежда за провеждане на втора среща между лидерите на двете страни. „На това разчитам“, отговори дипломатът на въпрос за възможността за нова среща между Доналд Тръмп и Ким Чен-ун. „Те не изстрелват ракети, не провеждат ядрени опити. Има много неща, към които да се стремим - ще работим според поставените от президента задачи“, добави Помпео. \r\nНа 2 декември Доналд Тръмп обяви, че втората му среща с лидера на Северна Корея Ким Чен-ун ще се проведе най-вероятно през януари или февруари. \r\n*** Американският Сенат приключи сесията в петък вечерта, осигурявайки временно „затваряне“ на федералното правителство, съобщава  РИА Новости . \r\nКамарата на представителите се разпръсна, като на практика гарантира липсата на пълно бюджетно финансиране. \r\nТова е третото „закриване“ на правителството през 2018 г., този път поради липсата на съгласие между президента Доналд Тръмп и Конгреса относно финансирането на граничната сигурност. \r\nВ събота в полунощ местно време изтича срока на седемте закона, за финансиране на федералното правителство. Без одобреното от Конгреса финансиране останаха Държавният департамент, министерството на правосъдието, министерствата на вътрешната сигурност, земеделието, транспорта, както и редица други ведомства. Според закона те трябва значително да намалят работата, като изпращат някои от служителите на принудителен отпуск.", "date": "2018.12.22", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/22/2604789/gd-granichna-politsiya-intenziven-e-trafikat-za-tovarni-avtomobili-na-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът за товарни автомобили на границите със Сърбия, Гърция и Турция. Това съобщиха за  Агенция „Фокус“  от  ГД „Гранична полиция“ . \r\nНа българо-сръбската граница на ГКПП „Калотина“ трафикът е интензивен на вход за товарни автомобили.На българо-гръцката граница трафикът е интензивен на ГКПП „Кулата“ за товарни автомобили на изход. На българо-турската граница трафикът е интензивен на ГКПП „Капитан Андреево“ и ГКПП „Лесово“ на изход за товарни автомобили. \r\nНа българо-румънската граница на ГКПП „Дунав мост Русе“ трафикът е интензивен за товарни автомобили на изход. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.12.22", "title": "ГД „Гранична полиция“: Интензивен е трафикът за товарни автомобили на границите с Румъния, Сърбия, Гърция и Турция"}
{"url": "http://www.focus-news.net/news/2018/12/22/2604785/afp-tramp-se-nadyava-che-spiraneto-na-rabotata-na-pravitelstvoto-nyama-da-prodalzhi-dalgo.html", "text": "Американският президент Доналд Тръмп се надява предстоящото спиране на работата на правителството, предизвикано от спор за финансиране на проекта му за гранична стена, няма да бъде дълго. \r\n„Спирането на работата, надяваме се, няма да продължи дълго“, заяви Тръмп във видео пост в профил си в Twitter. Превод и редакция : Калоян Пенков", "date": "2018.12.22", "title": "AFP: Тръмп се надява, че спирането на работата на правителството няма да продължи дълго"}
{"url": "http://www.focus-news.net/news/2018/12/22/2604783/tass-vav-velikobritaniya-zadarzhaha-dvama-dushi-zaradi-intsidenta-na-letishte-getuik.html", "text": "Полицията в графство Съсекс задържа двама души във връзка с инцидента с пускането на безпилотни летателни апарати близо до летище „Гетуик“, съобщава агенция  ТАСС . \r\n„Като част от продължаващото ни разследване на престъпната употреба на безпилотни летателни апарати, което значително наруши движението на самолети към и от летището, полицията на Съсекс направи два ареста“. \r\nПолицията също така обяви, че разследването продължава. „Обществеността, пътниците и тези, които ще бъдат близо до летището, трябва да останат бдителни“, се казва в съобщението. Имената на задържаните и други подробности все още не са дадени. \r\nЛетище „Гетуик“ спря работата си заради появата на два безпилотни самолета над пистата. Самолетите, които вече летяха до летището, бяха пренасочени към летищата на британските градове Кардиф, Ливърпул, Манчестър, Лондон, Станстед и Лутън, както и до Амстердам, Париж и Бордо.  Превод и редакция : Калоян Пенков", "date": "2018.12.22", "title": "ТАСС: Във Великобритания задържаха двама души заради инцидента на летище „Гетуик“"}
{"url": "http://www.focus-news.net/news/2018/12/22/2605007/prezidentat-predlozhenieto-za-iztrebitel-f-16-e-triumf-na-lobizma-upravlyavashtite-vsichko-koeto-se-pravi-e-maksimalno-prozrachno-obzor.html", "text": "Докладът за избор на нов многоцелеви изтребител за Военновъздушните сили, внесен в петък в  Министерския съвет от министъра на отбраната Красимир Каракачанов и от министъра на икономиката Емил Караниколов, стана повод за различни коментари в съботния ден. Становището на доклада е, че трябва да се преговаря със САЩ за F-16.  Председателят на ПГ на ГЕРБ и зам.-председател на партията Цветан Цветанов  коментира, че предложението на Министрите на отбраната и на икономиката да се преговоря със САЩ за нов тип боен самолет – изтребител F-16, е експертно.  Той обясни, че предстои да започне съгласувателна процедура, която ще продължи около 14 дни и на следващото заседание на Министерски съвет ще се вземе решение. „Очаквам в рамките на януари месец този дебат да бъде приключен в рамките на българския парламент. Изборът за F-16 е най-добър от стратегическа гледна точка за защита на националната сигурност. Да погледнем страните-членки на НАТО, които са наши съседи – Гърция, Румъния, Турция са с F-16”, каза Цветанов. Лидерът на ПГ на ГЕРБ посочи, че в Чехия и Унгария също са предпочели F-16 пред „Грипен”. „За тях президентът Румен Радев много алармираше и защитаваше. В служебния кабинет направиха една непрозрачна процедура, за да може правителството, назначено от Румен Радев да избере „Грипен” и да елиминира всички останали”, коментира лидерът на ПГ на ГЕРБ. Според председателя на ПП АБВ Румен Петков  изборът на самолетите F-16 е национално предателство, съсипващо военновъздушните сили на България.  „Първо: От възможните три варианта за избор, само F-16 е с един двигател. Няма пилот (въпреки твърденията на Б.Б.), който да предпочете един, вместо два двигателя зад гърба си. Второ: F-16 е изключително капризен към пистите, а при излитане, това може да бъде фатално. И на Красимир Каракачанов трябва да е ясно, че от сега нататък, лично той носи отговорност за всичко, в това число и за инфраструктурата на нашите летища. Трето: За всяка резервна част ще плащаме мито и ще чакаме разрешение за внос и от щатската комисия, която заседава два пъти годишно. Четвърто: „Еврофайтер“ има заводи в почти цяла Европа. Логично е да изгради и в България. Още повече, има данни, че те са харесали някой от заводите ни. Пето: „Грипен“ са утвърдена марка в Европа и не случайно имат такова убедително присъствие (на фона на това, че Холандия сваля F-16). Шесто: Властите в България трябва да се научат първо да браният националния ни интерес, да осъзнаят, че сме част от Европа и да не слугуват на чужди, в това число корпоративни интереси (Вярно ли е, че не купуваме самолетите от САЩ, а от “Локхйид Мартин“). Седмо: Слугинажът при управлението на държавата е лош етикет. АБВ настоява за решение, което да гарантира сигурността на пилотите ни и перспективата пред нашите ВВС. Решение, което отговаря на интересите на България. Осмо: От АБВ искаме да е ясно, че този, който ни унижава, карайки ни да купуваме самолети, които са изучавани през 70-те години на миналия век във военните ни училища, трудно може да бъде квалифициран като партньор, още по-малко, като приятел. Друг е въпросът, че той ни принуждава, защото имаме безгръбначна власт“, посочи Петков. По думите му уважаващите себе си държави си купуват самолети за 30-40 години напред, а не самолети на 30-40 годишна възраст. „И нещо лично: Красимире, не съучаствай с целия си екип в национално предателство. Етикетът „предател“ ще те съпътства през целия ти живот”, посочва още Петков. Президентът Румен Радев  заяви, че предложението за изтребител F-16 е триумф на лобизма. Държавният глава посочи, че предложението България да избере F-16 е финалът на автокрацията за тази година. „ Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но за разлика от други хора, аз защитавам процесът да бъде прозрачен, открит и обективен. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници“, допълни държавният глава. Той уточни, че управниците ни са решили да се правят на демократи в този процес и са катастрофирали. „Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия един наш политик и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят“, каза още Радев. \r\nОт своя страна  Цветанов , коментирайки думите на президента Радев, посочи, че всичко, което се прави е максимално прозрачно. „Аз съм най-големият лобист за прозрачността и справедливостта. От страни можеш да бъдеш ментор и да даваш квалификации на когото и да било\", заяви Цветанов. Той припомни как служебното правителство на Радев е бързало да вземе решение и то след парламентарните избори, за да реши въпроса със самолетите. Цветанов попита имало ли е някакви зависимости по онова време при взимането на едноличното решение за избора на самолета. Вицепремиерът и министър на отбраната Красимир Каракачанов  поясни, че нашите съседи, а и много страни в Европа, използват F-16 и не може да се говори за лобизъм. По думите му Българската авиация заслужава добри самолети. Каракачанов посочи, че все още няма окончателно решение за F-16. „Последната дума е на Министерски съвет и ратификация от страна на Народното събрание. Но първо парламентът трябва да гласува мандат на правителството за водене на преговори\", уточни вицепремиерът. Той съобщи, че Министерството на отбраната ще поиска от парламента да отпаднат ограниченията в цената и срока за доставка на новите изтребители за Българската армия. \r\nВицепремиерът Томислав Дончев уточни, че що се отнася до избора на нови изтребители българското правителство не работи под натиск\".  По думите не може да бъде укорена никоя от страните в тази процедура, че всеки си хвали стоката, но в крайна сметка решението се взема от въпросната комисия в Министерството на отбраната, в която присъстват професионални представители на армията. \r\nОт  „Локхийд Мартин“, компанията производител на изтребителите  F-16 , приветстваха  внесения доклад за избор на нов боен самолет за Българската армия. „Това е голяма новина за националната отбрана, индустрията и икономиката на България. Българските военновъздушни сили ще разполагат с един от най-усъвършенстваните бойни изтребители на въоръжение в НАТО. За икономиката и индустрията на България това ново дългосрочно партньорство със световен технологичен лидер като „Локхийд Мартин“ ще донесе много ползи“, заявяват от компанията. В съобщението се посочва, че „Локхийд Мартин“ са готови да продължат да подкрепят американското правителство и българските си партньори по време на преговорите за сключване на договор. „Локхийд Мартин“ се ангажира пред България да работи съвместно с американското правителство по проучването на възможностите за намаляване на разходите в следващия етап от процеса по придобиване на изтребители. „Съгласно принципите на програмата за чуждестранни военни продажби (FMS), цената, посочена в писмото за предложение и приемане (LOA), се определя от американското правителство след консултация с компаниите и правителството, което придобива техниката“, заявяват от компанията.  \r\nВ позиция до медиите  директорът на експортния отдел на Агенцията за отбранително имущество на Швеция Йоаким Валин  изтъкна, че  страната му е разочарована от намерението на България да прекрати преговорите за изтребителите „Gripen“.  Валин допълва, че в рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че „Gripen“ е най-способната платформа по отношение на оперативната ефективност. Той уточнява, че шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ.  В текста се припомня, че Швеция предложи на България 10 нови изтребителя „Gripen“, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. В позицията се казва още, че с „Gripen“ България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца. „Партньорството с Швеция и Сааб може също да донесе много други ползи за България какъвто би бил регионалния Център за поддръжка на „Gripen“, който ще подпомогне българската военна индустрия, но също така и ще създаде високотехнологични работни места\", посочва Йоаким Валин.", "date": "2018.12.22", "title": "Президентът - предложението за изтребител F-16 е триумф на лобизма, управляващите - всичко, което се прави е максимално прозрачно (ОБЗОР)"}
{"url": "http://www.focus-news.net/news/2018/12/22/2604790/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обсатановка : \r\nТемпературите са в интервала от - 10° до + 4°. \r\nВремето над страната е облачно. \r\nВятър духа в областите: Бургас, Варна, Добрич, Разград, Силистра, Смолян, Стара Загора, Търговище и Шумен. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в района на проход „Предел“, Разлог, Баня, Добринище и Гоце Делчев /обл. Благоевград/; Лозен /обл. Пазарджик/; гр. Сливен и Нова Загора /обл. Сливен/. \r\n- до 100 м в областите Плевен, Пловдив и Русе, както и в района на Карнобат, Драганци и Деветак /обл. Бургас/; гр. Видин /обл. Видин/; Раднево, Гълъбово, Средец, Мъдрец, Главан и Мъглиж /обл. Стара Загора/; гр. Търговище /обл. Търговище/. \r\n- до 150 м в областите Велико Търново, Враца, Кърджали, Перник, София и Шумен. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 22.12.2018 г. от 9 до 14 часа; \r\nНа 26.12.2018 г. от 14 до 20 часа; \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 22.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на видукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n• За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n• За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26.12.2018 г. (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Срок до 26.12.2018 г. \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 23.12.2018 г. \r\nПът ІІІ –7306: Движението по път III-7306 Черница – Сунгурларе – Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.22", "title": "Актуална пътна обстановка"}
{"url": "http://www.focus-news.net/news/2018/12/22/2604791/tass-pozharat-v-sklada-s-pirotehnika-v-sankt-peterburg-e-napalno-potushen.html", "text": "Пожарникарите напълно потушиха пожара в склад за мебели в Санкт Петербург, където се съхранява пиротехника, съобщава  ТАСС . \r\nПо последни данни, от огъня е пострадала сграда, в която е имало мебелен склад и са били разположени няколко палета с пиротехнически изделия. \r\nПървите пожарно-спасителни екипи са пристигнали на мястото в рамките на седем минути.  \r\n„За да се борят с пожара, пожарникарите трябваше да положат дълги(200 - 600 метра) маркучи и да използват специална броня, за да осигури безопасността на личния състав“, съобщиха от министерството на извънредните ситуации. \r\nВ борбата с огъня са се включили почти 90 души, използвайки 35 единици техника. Заплаха за жилищните сгради е нямало. Превод и редакция : Калоян Пенков", "date": "2018.12.22", "title": "ТАСС: Пожарът в склада с пиротехника в Санкт Петербург е напълно потушен"}
{"url": "http://www.focus-news.net/news/2018/12/22/2604779/ria-novosti-amerikanskiyat-senat-priklyuchi-obsazhdaneto-na-byudzheta.html", "text": "Американският Сенат приключи сесията в петък вечерта, осигурявайки временно „затваряне“ на федералното правителство, съобщава  РИА Новости . \r\nКамарата на представителите се разпръсна, като на практика гарантира липсата на пълно бюджетно финансиране. \r\nТова е третото „закриване“ на правителството през 2018 г., този път поради липсата на съгласие между президента Доналд Тръмп и Конгреса относно финансирането на граничната сигурност. \r\nВ събота в полунощ местно време изтича срока на седемте закона, за финансиране на федералното правителство. Без одобреното от Конгреса финансиране останаха Държавният департамент, министерството на правосъдието, министерствата на вътрешната сигурност, земеделието, транспорта, както и редица други ведомства. Според закона те трябва значително да намалят работата, като изпращат някои от служителите на принудителен отпуск. Превод и редакция : Калоян Пенков", "date": "2018.12.22", "title": "РИА Новости: Американският Сенат приключи обсъждането на бюджета"}
{"url": "http://www.focus-news.net/news/2018/12/22/2604788/ria-novosti-tramp-poiska-demokratite-da-ukrepyat-granitsata.html", "text": "Президентът на САЩ Доналд Тръмп изрази надежда, че блокирането на работата на правителството няма да продължи дълго и поиска демократите да гласуват за укрепване на границата, съобщава  РИА Новости . \r\nЧаст от федералните учреждения на САЩ ще преминат в режим на съкратен работен процес, след като Тръмп и Конгресът не се разбраха за временен бюджет, включително и за сигурността на границите. \r\n„Нужна ни е сигурност на границата. Не искаме тук да идват хора, които не искаме да виждаме. Бихме искали хората, които идват тук, да преминат през определен правен процес“, добави президентът. \r\nСпоред президента, на границата с Мексико, трябва да се построи, ако не стена, то стоманено заграждение, което ще предотврати незаконното преминаване на границата. „Стената или стоманена бариера-ограда, или както още може да се нарече, но ние се нуждаем от голяма бариера. Ако я няма, така няма да стане“, - заключи Тръмп. Превод и редакция : Калоян Пенков", "date": "2018.12.22", "title": "РИА Новости: Тръмп поиска демократите да укрепят границата"}
{"url": "http://www.focus-news.net/news/2018/12/22/2604793/predstoyashti-sabitiya-v-stranata-za-22-dekemvri-agentsiya-fokus.html", "text": "*** \r\nОт 19.00 часа в зала 1 на НДК ще се състои галаконцертът „Детска мелодия на годината“. \r\n*** \r\nОт 12.00 часа на площад „Македония“ ще се проведе двудневен благотворителен коледен базар. Събраните средства от благотворителния базар ще отидат за 14-годишния Иван. \r\n*** \r\nВ 08.30 часа в Боровец ще се проведе Празник за ски сезон 2018/19. \r\n*** \r\nВ 15.30 часа Дядо Коледа ще очаква най-малките посетили на коледния фест „Творци и фермери“.  \r\n*** \r\nОт 18.00 часа в Културен дом на нефтохимика ще се проведе традиционният коледен концерт на НУМСИ „Проф. Панчо Владигеров“. \r\n*** \r\nОт 11.00 часа в Държавен куклен театър – Варна ще бъде представен спектакълът „Коледни желания“.  \r\n***  \r\nОт 11.00 часа в Читалище „Искра“  Театър ВЕСЕЛ представя: „Дядо Коледа, здравей“ – детски куклен спектакъл.  \r\n***  \r\nОт 11.00 и 14.00 часа в голяма зала на Община Велико Търново ще бъде излъчена прожекция на филма „Smart Коледа“ и среща с актьори.  \r\n*** \r\nОт 11.00 и 14.00 часа в голямата зала на кметството ще се проведат две безплатни прожекции на първата българска коледна комедия „Smart Коледа“. Прожекциите са подарък от Община Велико Търново и кмета Даниел Панов към децата от града.  \r\n***  \r\nОт 10.30 часа в НЧ „Развитие-1884“ „Снежна Коледа“ – празничен концерт с участието на самодейни колективи.  \r\n*** \r\nОт 16.30 часа кметът на Община Видин Огнян Ценков ще присъства на коледно тържество в село Антимово \r\n*** \r\nОт  10.30 часа в Куклена зала на ДКТ ще се играе постановката „Коледна приказка“.  \r\n*** \r\nОт 10.30 часа в НЧ „„Развитие-1884“ ще се състои празничен концерт с участието на самодейни колективи „Снежна Коледа“.  \r\n*** \r\nОт 10.00 часа в офиса на ПП ГЕРБ (бул. „25 септември” №3), ще се проведе коледен табла турнир. Той е организиран от Старейшини ГЕРБ и се провежда под патронажа на народните представители от ПП ГЕРБ Даниела Димитрова и вицеадмирал Пламен Манушев. \r\n*** \r\nОт 11.00 часа на пл. „Свобода“ ще се състои коледен концерт на Духов оркестър – Добрич с диригент Стоян Монов.  \r\n*** \r\nОт 13.00 часа в НЧ „Мевляна - 2012 г.“ ще се състои детско коледно парти.  \r\n*** \r\nОт 11.00 часа в НЧ „Просвета-1937” ще се проведе коледно шоу „Подарък за дядо Коледа“. \r\n*** \r\nОт 12.00 часа на площад „Велбъжд” ще се проведе Коледен благотворителен базар в подкрепа на нуждаещия се от лечение Тони Костов.  \r\n*** \r\nВ 10.30 часа за дванадесети пореден път в село Змейово ще се проведе Празник на пелина. \r\n*** \r\nОт 11.00 часа  в Куклен театър ще се играе спектакъл  за деца „Коледата на Мечо“.   \r\n*** \r\nВ 16.00 часа на площад „Олимпийски“ с чаша червено вино ще бъде дадено начало на зимния сезон. За доброто настроение по време на откриването ще се погрижи певицата Росица Кирилова.", "date": "2018.12.22", "title": "Предстоящи събития в страната за 22 декември (Агенция „Фокус“)"}
{"url": "http://www.focus-news.net/news/2018/12/22/2604794/predstoyashti-mezhdunarodni-sabitiya-za-22-dekemvri-agentsiya-fokus.html", "text": "*** Четиристранна среща на високо равнище между България, Гърция, Румъния и Сърбия \r\n*** Церемония за начало на проектирането на свързващи пътища и железопътни линии между Северна и Южна Корея \r\n*** Визита на френския президент Еманюел Макрон и среща с войниците от съвместната военна операция „Баркхане“", "date": "2018.12.22", "title": "Предстоящи международни събития за 22 декември (Агенция \"Фокус\")"}
{"url": "http://www.focus-news.net/news/2018/12/22/2604795/sofiya-bufernite-parkingi-na-metroto-shte-badat-bezplatni-zaradi-registriranite-previsheniya-na-fini-prahovi-chastitsi-vav-vazduha.html", "text": "Буферните паркинги на метрото ще бъдат безплатни за всички, които оставят колите си и използват градския транспорт. Това съобщиха от пресцентъра на  Столична община . \r\nВ днешния ден буферните паркинги на метрото ще бъдат безплатни за всички, които оставят автомобилите си и използват градския транспорт.  \r\nСтоличната община въвежда мярката заради регистрираните превишения два пъти над среднодневната норма на фините прахови частици, както и прогноза за продължаващо безветрие и ниски температури, които са предпоставка за температурна инверсия. \r\nПризовават се гражданите, които имат възможност да не използват личните си автомобили, а тези, които се отопляват на твърдо гориво, при възможност да преминат на алтернативно отопление.", "date": "2018.12.22", "title": "София: Буферните паркинги на метрото ще бъдат безплатни заради регистрираните превишения на фини прахови частици във въздуха"}
{"url": "http://www.focus-news.net/news/2018/12/22/2604796/nimh-v-ravninite-i-kotlovinite-shte-preobladava-oblachno-i-maglivo-vreme-maksimalni-temperaturi-shte-sa-mezhdu-3-i-8.html", "text": "Днес в равнините и котловините ще преобладава облачно и мъгливо време. Атмосферното налягане е и ще остане по-високо от средното за месеца. Над планинските райони ще бъде предимно слънчево, с разкъсана средна и висока облачност. Максимални температури между 3° и 8°, по-ниски в местата с трайна мъгла. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Красимир Стоев.   \r\nНад Черноморието преди обяд ще има ниска облачност, на места и мъгла. След обяд ще бъде предимно слънчево. Максимални температури на въздуха: 5°-7°. Вълнението на морето ще е 1-2 бала. Температурата на морската вода е 7°-8°. \r\nВ планините ще бъде предимно слънчево, с разкъсана средна и висока облачност. Ще духа умерен, по високите и открити части – до силен вятър от запад-северозапад. Максималната температура на височина 1200 метра ще е около 6°, на 2000 метра – 0°.", "date": "2018.12.22", "title": "НИМХ: В равнините и котловините ще преобладава облачно и мъгливо време, максимални температури ще са между 3° и 8°"}
{"url": "http://www.focus-news.net/news/2018/12/22/2604797/api-spira-se-dvizhenieto-na-kamionite-nad-12-t-po-avtomagistralite-i-natovarenite-patishta-v-pikovite-chasove.html", "text": "От 09.00 до 14.00 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността при пътуване и увеличаване на пропускателната способност на инфраструктурата при очаквания интензивен трафик в предстоящите празнични дни. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. Агенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nОграничено ще е преминаването на камионите над 12 тона по следните участъци от републиканската мрежа: \r\n-автомагистралите; \r\n-път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n-път I-1 - от Благоевград до ГКПП „Кулата“; \r\n-път I-4 п. в. „Коритна“ - Велико Търново - Шумен; \r\n-път I-5 Русе - Велико Търново; \r\n-път I-8 ГКПП „Калотина“ - София; \r\n-път I-9 Варна - Бургас; \r\n-път II-18 Околовръстен път на град София; \r\n-път II-99 Бургас - Царево. \r\nПо същите направления тежкотоварните камиони ще бъдат спрени и в последния почивен ден - 26 декември, от 14.00 часа до 20.00 часа, както и на 1 януари 2019 г. от 14.00 часа до 20.00 часа. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. \r\nНа 26 декември (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни в приложения линк - .", "date": "2018.12.22", "title": "АПИ: Спира се движението на камионите над 12 т по автомагистралите и натоваренитe пътища в пиковите часове"}
{"url": "http://www.focus-news.net/news/2018/12/22/2604792/v-golemite-gradove-u-nas-otnovo-e-otcheteno-zamarsyavane-na-vazduha.html", "text": "В големите градове у нас отново е отчетено замърсяване на въздуха. Това сочат данни на показателя  „Air Quality Index“  на Европейската комисия. Данните от тази сутрин показват, че концентрацията на фини прахови частици (PM10) е над нормите в редица градове у нас. Най-мръсен е въздухът в София и в Смолян, където запрашаването е около 2 пъти над среднодневните норми от 50 µg/m3. Най-големи стойности в столицата са регистрирани в станциите в „Павлово“ и „Хиподрума“.  \r\nЗамърсяване е отчетено още в Пловдив, Шумен, Благоевград, Видин, Плевен, Ловеч, Горна Оряховица и Добрич.", "date": "2018.12.22", "title": "В големите градове у нас отново е отчетено замърсяване на въздуха"}
{"url": "http://www.focus-news.net/news/2018/12/22/2604798/tass-ot-posolstvoto-na-kitay-zayaviha-che-pekin-nikoga-ne-e-provezhdal-kiberataka-sreshtu-kanada.html", "text": "Китай никога не е организирал и не е осъществявал спонсорирани от правителството кибератаки срещу Канада, съобщава агенция  TACC . \r\n„Китай никога не е осъществявал спонсорирани от правителството кибератаки срещу Канада…. Твърденията, за които съобщиха канадските средства за масова информация, са изфабрикувани, което заблуждава обществеността“, се казва в изявление на дипломатическото представителство.  \r\nПосолството посочи също, че страни, които „участват в мащабни и организирани кибератаки, шпионаж и наблюдение на чужди правителства, предприятия и физически лица“, повдигат необосновани обвинения срещу Китай. „Това е най-абсурдната история в света. Ако канадската страна е пострадала от кибератака, то определено не е била организирана от Китай, а от някой друг“, се казва в изявление на посолството. Превод и редакция : Калоян Пенков", "date": "2018.12.22", "title": "ТАСС: От посолството на Китай заявиха, че Пекин никога не е провеждал кибератака срещу Канада"}
{"url": "http://www.focus-news.net/news/2018/12/22/2604801/mvr-sluzhitelite-na-stolichniya-otdel-balgarski-dokumenti-za-samolichnost-shte-rabotyat-izvanredno-i-v-chast-ot-pochivnite-dni.html", "text": "Служителите на столичния отдел „Български документи за самоличност“ (в сградата на бул. Мария Луиза № 48)  ще работят извънредно и в част от почивните дни. Това съобщиха от пресцентъра на  МВР . Отделът ще работи извънредно за времето от 09.00 ч. до 15.00 ч. на 22, 26 и 29 декември, като ще осъществява административно обслужване на гражданите в намален работен състав. Осигурени са служители, които да осъществяват прием на заявления за издаване на лична карта и/или паспорт, персонализиране на документи и връчване на готовите. \r\nЩе бъде осигурена възможност да бъдат обслужени всички граждани,живущи на територията на столицата, които имат неотложна нужда да подадат заявления за издаване на лични карти и/или паспорти основно с платена такса за експресна услуга и да получат готовите си документи.", "date": "2018.12.22", "title": "МВР: Служителите на столичния отдел „Български документи за самоличност“ ще работят извънредно и в част от почивните дни"}
{"url": "http://www.focus-news.net/news/2018/12/22/2604800/denyat-22-dekemvri-v-balgarskata-istoriya.html", "text": "Далеч назад в историята през 1799 година на тази дата кърджалии опустошават Калофер. „Гориха градове и села... Такава неволя нападна християни, та ги на огън гориха и други мъки...”, пише в кратка приписка - ценен документ от онова време. \r\nПърва Българска армия започва Сремската настъпателна операция в междуречието на реките Дунав и Сава, продължила една седмица - до 30 декември 1944 година. звездата на българската естрада Емил Димитров, изпълнител на “Моя страна, моя България”, археологът Тотю Тотев, политикът Соломон Паси... химикът Асен Златаров и писателят Михаил Кремен.  \r\n2006 г. \r\nЛетище Русе придобива международен статут. То разполага с 2 000 дка прилежаща земя. Пистата на летището е дълга 2500 метра. \r\n1992 г. \r\nДенят за първи път се отбелязва Празник на Националната служба „Гранична полиция”. Празнува се на този ден и до момента. \r\n1995 г. \r\nВъншните министри на България и Гърция Георги Пирински и Константинос Папуляс договарят откриване на нови гранични пунктове, съвместно използване на водите на р. Места и съвместно изграждане на петролопровода Бургас-Александруполис. \r\n1993 г. \r\nЧрез размяна на ноти България и Македония установяват дипломатически отношения. България признава независимостта на Македония на 15 януари 1992 г. заедно с независимостта на другите бивши югославски републики. Първото официално посещение в Македония на българска делегация е на 5 - 6 юни 1993 г. Тя е водена от министър-председателя проф. Любен Беров. \r\n1992 г. \r\nБългария приключва преговорите с ЕС за асоцииране, след което предстои подписването на споразумението и неговото ратифициране. \r\nПървият контакт на България с европейската общност датира от 1988 г., когато страната ни връчва в Брюксел вербална нота за установяване на официални отношения с Общността. Същата година се установяват дипломатически отношения с ЕО и се постига съгласие за акредитиране на български посланик. Пръв официален представител на България към Общността през 1990 г. става Атанас Гинев. Същата година Великото народно събрание приема решение, с което изразява желанието на България да стане пълноправен член на съюза. На 8 март 1993 г. в Брюксел е подписан Договор за асоцииране на България. Същата година договорът е ратифициран от Народното събрание. След последователното му ратифициране от страните-членки, той е одобрен от Съвета на министрите на ЕС и влиза в сила на 1 февруари 1995 г. \r\nПрезидентът Желю Желев и министърът на външните работи Георги Пирински връчват молба за членство в ЕС на срещата на високо равнище в Мадрид през декември 1995 г. Решение за откриване на официалните преговори за присъединяване на България, Литва, Латвия, Румъния, Словакия и Малта приемат лидерите на ЕС на среща в Хелзинки през декември 1999 г. На 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. От 1 януари 2007 г. България и Румъния  са пълноправни членки на Европейския съюз. \r\n1944 г. \r\nЗапочва Сремската настъпателна операция. От 22 до 28 декември в междуречието на Дунав и Сава Първа българска армия провежда Сремската настъпателна операция. \r\nПрез Втората световна война (1941–1945 г.) в периода 22 до 28 декември в междуречието на Дунав и Сава Първа българска армия провежда Сремската настъпателна операция, включена в общия замисъл за настъпление на войските от левия стратегически фланг на Червената армия, които провеждат Будапещенската настъпателна операция. Към това време нашата армия има три съединения и отделни армейски части и подразделения. Усилена е с един дивизион катюши и действията й се поддържат от авиацията на Трети украински фронт и корабите на подчинената му Дунавска флотилия. Особено ожесточени бойни действия се водят в района на селата Сотин, Оролик и Грабово. По редица обективни и субективни причини бойните действия не са особено успешни. Все пак нашите съединения ангажират значителни сили и средства на противника и разстройват организираното му оттегляне по долината на р. Сава. \r\n1918 г. \r\nВ дните от 22 до 24 декември в Одрин се провежда конгрес на източнотракийските бежанци, на който е основано дружеството \"Одринска Тракия\" с председател проф. Димитър Михалчев. Организацията си поставя за задача да действа пред Великите сили за присъединяването на Източна Тракия към България и за завръщането на бежанците от нея по родните им места, като им се върне имуществото, заграбено от турците след 1913 г. След завземането на Западна Тракия от Гърция през 1920 г. организацията включва и българските бежанци от тази област. Това налага промяна на името, устава и програмата, което се извършва през 1921 г. \r\n1907 г. \r\nПриет е Закон за устройството на Министерството на външните работи и изповеданията. Това е първият устройствен закон за министерство. \r\nМинистерството е създадено с указ от 17 юли 1879 г. като централна държавна институция, занимаваща се с външната политика на страната и нейните духовни проблеми. Контактите с другите държави се поддържат чрез български дипломатически представителства в чужбина и представители на други страни в България. До провъзгласяване на независимостта на България през 1908 г. българските представителства в чужбина са с ранг на дипломатически агентства. След провъзгласяване на независимостта дипломатическите агентства се въздигат в ранг на легации, а дипломатическите агенти – в пълномощни министри. Организационната структура на министерството търпи непрекъснати промени. През 1898 г. към него се създава Телеграфната агенция, която през 1936 г. се преобразува в Дирекция на печата (по-късно и в Българска телеграфна агенция). Поредицата от мирни договори, които България сключва през 1912–1918 г. и след това, налага откриване на специален Съдебен отдел по изпълнение на договорите за мир, който е закрит през 1936 г. и отново открит през 1943 г. След края на Първата световна война 1914–1918 г. към това министерство се учредява и длъжността комисар, който да бъде в непосредствен контакт с представителите на Междусъюзническата контролна комисия в България, действаща в страната по силата на член 130 от Ньойския мирен договор. МВнРИ съществува до 1947 г. \r\n1877 г. \r\nТимошкият корпус на сръбската армия освобождава Кула. \r\n1799 г. \r\nКърджалии нападат и опустошават Калофер. По този повод в една приписка се съобщава: \"В лято 1799 куга царуваше султан Селим, та пущаше влъхви по Урумели, та гориха градове и села и стана тогава пленство на Калофир, месец декемвриа 22 ден. Такава неволя нападна на християни, та ги на огън гориха и други мъки, кой да изкаже\". На тази дата са родени :  \r\n1956 \r\nРоден е Соломон Исак Паси – български математик, политик. През 1977 г. завършва специалност \"Математика\" в СУ “ Св. Климент Охридски”. В периода 1984-1994 г. е научен сътрудник по математическа логика и компютърни науки в СУ “ Св. Климент Охридски” и в БАН. От 1985 г. е доктор по математика. Основател и говорител е на Зелената партия в България (1989-1994 г.); член е на КС на СДС за периода 1990-1991 г. Основател и президент е на първия в Източна Европа Атлантически клуб (от 1991 г.); вицепрезидент на Асоциация на Атлантическия договор (Париж). Депутат е във ВНС (1990-1991 г.) и в 39-то НС (2001 г.). От 2001 г. до 2005 г. е министър на външните работи на България в правителството на С. Сакскобургготски. От 11 юли 2005 г. влиза в състава на 40 – то НС като народен представител на НДСВ. \r\n1945 \r\nРоден е Димитър Бояджиев – български естраден композитор. През 1970 г. прави записи с танцовия радиооркестър в Берлин, а от 1971 г. сътрудничи на БНР и БНТ. Негови песни са награждавани на фестивалите \"Златният Орфей\", \"Златният мост\" в Западни Берлин (дн. Берлин) и др. През последните години работи с вокални групи (\"Пим-Пам\", \"Сребърни звезди\"). Има записи на плочи в чужбина. \r\n1940 г.  \r\nЕмил Димитров е роден в град Плевен, в семейство на артисти-илюзионисти. Баща му е Димитър Димитров, известен като Факира Мити. Mайка му е французойката Анастасия Димитрова (по мъж), асистентка на Мити, с артистично име Мадам Сиси, рано развела се с баща му и завърнала се във Франция, тя често бива посещавана в родината си от Емил. Като ученик се увлича по рисуването и по класическата музика, започва да композира с акордеона си, участва в училищни пиеси. Приет е да следва актьорско майсторство във ВИТИЗ „Кръстьо Сарафов“ през 1960 г. В същата година дебютира като певец в концерт с водещ Коста Цонев и изпълнява своята авторска песен „Арлекино“, акомпанирайки си на акордеон. Това поставя началото на една дълга и успешна кариера като поп изпълнител, музикант и композитор. Изнася концерти в почти всички европейски страни. Най-големи успехи има в СССР и Франция. В началото на 60-те концертира в България и чужбина с Мария Косева.През 1970 г. излиза един от най-големите му хитове – „Моя страна“, който по-късно става песен на столетието. Общо за целия си живот издава близо 30 албума, като 55 милиона копия са продадени в Русия. Емил Димитров става известен във Франция, запознава се с Шарл Азнавур и Далида. Песента „Моя страна“ под названието „Моника“ е записана на френски, немски, италиански, испански. Водещи европейски звукозаписни компании сключват договори за записване и издаване на негови песни през 70-е години. В репертоара си певецът има над 400 композиции, 280 от които са авторски: „Арлекино“ (дала старт на кариерата на Алла Пугачова), „Джулия“, „Ако си дал“, „Сбогом, Мария“, „Ела в София“, „Песен за моята майка“, „Моряшко сбогом“, „Нашият сигнал“. „Моя страна“ е известна на запад като „Моника“. Работил е с почти всички български композитори, сред които Зорница Попова, Йосиф Цанков и Тончо Русев, както и с някои чуждестранни композитори. \r\n1930 \r\nРоден е Тотю Тотев - български археолог, историк на християнското изкуство, проф. д-р на историческите науки. Завършва богословие. Проучвател и ръководител е на археологическия филиал на БАН в Шумен за периода 1974-1991 г. В годините 1995 – 1999 г. е ректор на Шуменския университет. Автор е на книгите: “Преславското златно съкровище”, “Преславската керамична икона”, “Дворцовият манастир във Велики Преслав” и др. \r\n1877 \r\nРоден е Костадин Добрев Баталов – български общественик, дипломат и държавник. Завършва право в Париж. Костадин Баталов е председател на \"Алианс Франсез\" в София. Изпълнява длъжността кмет на София (1911 г.; 1921 г.). В периода 1932-1934 г. пълномощен министър в Испания, от 1933-1934 г. в Белгия и във Франция (1931-1934 г.; 1935-1938 г.). Избран е за министър на външните работи след Деветнадесетомайския преврат 1934 г.Умира на 2 август 1938 г. в Париж. На тази дата умират :  \r\n1964 \r\nУмира Михаил Кремен (псевдоним на Михаил Иванов Икономов-Грозев) - български писател. Роден е на 1 декември 1884 г. От 1902 г. следва славянска филология във Висшето училище (днес СУ “Св. Климент Охридски”). Изключван е 2 пъти - през 1905 г. и 1907 г. Продължава следването си в Загреб, Цюрих и Мюнхен. Взема участие в Балканската и Междусъюзническата войни. След войните работи като учител и библиотекар в Народната библиотека. Открива представителство за търговия с музикални инструменти “Кремона” през 1920 г. и като импресарио урежда гостуването на певци и инструменталисти. След 9 септември 1944 г. се отдава на писателска дейност. Най-значителното му произведение е мемоарно-документалната книга - “Романът на Яворов” (ч. I, II, 1959, 1965). \r\n1938 \r\nУмира д-р Васил Димитров Моллов – български лекар, професор. Роден е на 22 септември 1875 г. в Москва. Завършва медицина във Виена, специализира физикална терапия във Виена и Берлин, вътрешни болести в Мюнхен, Хамбург и Берлин. Професор е в СУ “ Св. Климент Охридски” по вътрешни болести. Основател е на българска терапевтична школа. Има редица трудове върху маларията на немски и български език. \r\n1936 \r\nУмира Асен Христов Златаров – български химик, демократ и хуманист, автор на публикации за литературата, изкуството, културата. Той е роден е на 4 февруари 1885 г. в Хасково. В периода 1904-1907 г. следва химия в Женевския университет. От 1908 г. е доктор по химия и физика в Гренобълския университет. В периода 1909-1910 г. специализира в Мюнхен. Редактира научни и научнопопулярни издания, преподава в СУ “ Св. Климент Охридски” (от 1924 г. - извънреден, а от 1935 г. - редовен професор). Публикува на български, немски и френски език изследвания главно в областта на биохимията, както и редица научнопопулярни и философски статии в нашите списания. Под псевдонима Аура Златаров издава поемите в проза \"Цветя за него\" (1918 г.) и \"Песен за нея\" (1919 г.) и романа \"В града на любовта\" (1927 г.). Автор е на научните трудове: \"Очерци по философия на биологията\" (1911 г.), \"Начала на неорганичната химия, ч. I и II\" (1930 г.), \"Слънцето и животът\" (III изд. 1920 г.), \"Проблемът за щастието\" (1932 г.), \"Курс по биохимия - отдел: обща броматология\" (1933 г.) и много други. \r\n1928 \r\nУмира Димо Петров Кьорчев– литературен критик, теоретик на български индивидуализъм. Роден е на 19 май 1884 г. в Търново. Завършва гимназия в Търново. Следва право в Лайпциг и в СУ “ Св. Климент Охридски” (1908 г.). Работи като прокурор в Свищов и адвокат в София. Член е на Националлибералната партия и народен представител (1914 г.). Приема ницшеанската философия, пише статии по литературни, философски и политически въпроси. Редактор е на сп. “Слънчоглед” (1909 г., заедно с Елин Пелин). Съвместно с Тр. Кунев издава литературния алманах “Южни цветове” (1907 г.). През 1933 г. излизат неговите “Избрани съчинения” под редакция на Я. Янев. След 1944 г. Димо Кьорчев е инкриминиран автор. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.22", "title": "Денят 22 декември в българската история"}
{"url": "http://www.focus-news.net/news/2018/12/22/2604773/ria-novosti-riyad-schita-za-svoya-zasluga-prietata-rezolyutsiya-za-yemen.html", "text": "Саудитска Арабия смята резолюцията на ООН за Йемен за резултат от нейните дипломатически усилия, заяви Халед Манзлави, заместник постоянен представител на кралството в ООН. \r\nСъветът за сигурност на ООН единодушно одобри резолюция за Йемен, която подкрепя прекратяването на огъня в големия град Ходейда. Основните параметри на документа са подкрепа за прекратяване на огъня в пристанището и околностите на Ходейда, както и изпращане на наблюдатели на ООН в района за 30 дни \r\nСпоред саудитския дипломат резолюцията потвърждава успеха на военния натиск от страна на арабската коалиция и дипломатическите усилия на Саудитска Арабия, които се опитват да принудят хусите да се оттеглят от Ходейда. Мисията на Саудитска Арабия също благодари на Кувейт и Съединените щати за изработването на резолюцията. РИА Новости : Калоян Пенков", "date": "2018.12.22", "title": "РИА Новости: Рияд счита за своя заслуга приетата резолюция за Йемен"}
{"url": "http://www.focus-news.net/news/2018/12/22/2604804/liderat-na-bsp-sofiya-kaloyan-pargov-shte-bade-gost-na-x-kongres-na-sotsialisticheskata-partiya-na-sarbiya.html", "text": "Лидерът на БСП – София Калоян Паргов ще бъде гост на X Конгрес на Социалистическата партия на Сърбия, който ще се проведе в Белград. Това съобщиха от пресцентъра на  БСП- София . Посещението е по покана на председателя на Социалистическата партия на Сърбия, първи вицепремиер и външен министър на Сърбия Ивица Дачич.", "date": "2018.12.22", "title": "Лидерът на БСП-София Калоян Паргов ще бъде гост на X Конгрес на Социалистическата партия на Сърбия"}
{"url": "http://www.focus-news.net/news/2018/12/22/2604803/denyat-22-dekemvri-v-svetovnata-istoriya.html", "text": "През 1894 година в един от най-шумните съдебни процеси френският капитан от еврейски произход Алфред Драйфус е осъден на доживотен затвор по обвинение в шпионаж. Две години по-късно е доказано, че обвинението е скалъпено, но срещу оправдаването на Драйфус се обявяват ред антиеврейски и националистически среди. Видният френски хуманист Емил Зола публикува откритото си писмо “Аз обвинявам” в защита на Драйфус, заради което е осъден на година затвор и бяга в Англия. Романизирана и филмирана, “Аферата Драйфус” приключва едва през 1906 година. \r\nНаправена е първата рентгенова снимка, която получава името на своя откривател – физика Вилхелм Рентген, който през 1895 г. снима по този начин ръката на жена си. \r\nНа тази дата през 1920 година в Германия започва да работи първото радио. В далечната 1216 година е утвърден уставът на Доминиканския орден. Основан от испанския монах Свети Доминик в Тулуза, Франция, от 1232 година орденът ръководи Инквизицията - един от най-суровите инструменти на католическата църква. В Северното полукълбо се наблюдава зимно слънцестоене и начало на астрономическата зима, а в Южното полукълбо лятно слънцестоене.  американският физиолог и биофизик Холдън Кифър Хартлайн, италианският писател Филипо Томазо Маринети и др.  ирландският писател и драматург Самюел Бекет, руският писател Николай Алексеевич Островски, \r\nфренският живописец и график Теодор Русо. \r\n2017 г.  \r\nСъветът за сигурност на ООН налага нови санкции срещу Северна Корея, ограничаващи доставките на петрол, които са от особено значение за ядрената и ракетната програма на Пхенян. \r\nПрезидентът на САЩ Доналд Тръмп подписва законопроекта за мащабна данъчна реформа. Той също така одобрява проектозакон за краткосрочен бюджет, който избягва необходимостта правителството да спре работа при липса на съгласие за бюджета за 2018 г. \r\n2014 г. \r\nБившият министър-председател на Тунис Беджи Каид Есебси побеждава на президентските избори с 55,68% от гласовете на избирателите досегашния президент Монсеф Марзуки. \r\n2013 г. \r\nВъздушни нападения в гр. Алепо, Сирия причиняват смъртта на 63 души. \r\n2012 г. \r\nПрезидентът на Италия разпуска парламента. \r\nВицепрезидентът на Египет Махмуд Меки подава оставка поради премахване на този пост в конституцията на страната. \r\nУнгария внася поправка в конституцията на страната, която забранява продажба на земя на чуждестранни граждани. \r\n2011 г. \r\nПри серия от взривове в Багдад загиват 57 човека, а 176 са ранени. \r\nЗа два дена в Сирия загиват над 200 човека. \r\n2010 г. \r\nИчан-уанджоуската (Иуан) железница е пусната в експлоатация. Тя е железопътна линия в Народна република Китай, завършена през 2010 г. Свързва градовете Ичан в провинция Хубей и Уанджоу в провинция Чунцин през малкия град Личуан. Железопътната линия е част от мащабния железопътен проект Хуханжун, който ще свърже мегаполиса Шанхай с Хъфей, Ухан, Чънду и Суейнин. Ичан-уанджоуската железница е с обща дължина от 377 км, от които 288 км представляват мостове и тунели. Общата дължина на релсите е разпределена както следва: 324 км в провинция Хубей и едва 53 км в Чунцин. \r\n2008 г. \r\nЕмил Бок полага клетва като министър-председател на Румъния от 22 декември 2008 до 6 февруари 2012 г.. Той е румънски политик от Демократическата партия (ДП) и бивш кмет на Клуж-Напока. \r\n2005 г. \r\nКамара на представителите в Италия ратифицира Договора за присъединяване на България и Румъния към Европейския съюз с  415 гласа „ЗА”, 3 – „ПРОТИВ”, 4 – „ВЪЗДЪРЖАЛ СЕ” \r\n2001 г. \r\nРичард Рейд прави опит да разруши пътнически самолет с помощта на експлозиви, скрити в обувките му. \r\n1999 г. \r\nРуските федерални войски започват операция по завземането на Грозни. \r\n1988 г. \r\nВследствие на поставена бомба самолет на американската авиокомпания “Пан Ам” се разбива близо до Локърби в Шотландия, при което загиват повече от 259 души. За организирането на атентата са обвинени либийските тайни служби.  \r\nСамолетът избухва 38 минути след излитането. Пада от височина 9.450 метра, образувайки кратер с дълбочина 12 метра. 259 са загиналите пътници и 11 са жертвите от шотландското селище Локърби. На 14 ноември 1991 година двама либийски агенти - Абдел Басет Али ал Меграхи и Ламен Халифа Фхимах са обвинени за атентата. На 15 април 1992 г. Съветът за сигурност на ООН налага вето на Либия за да принуди полковник Кадафи да предаде двамата обвиняеми.  \r\nСедем години по-късно на 14 април 1999 г. Либия предава на съда двамата агенти. На 31 януари 2001 г. Абдел Басет е осъден на доживотен затвор от шотландски съд, заседаващ в Холандия. Ламен Халифа е оправдан.  \r\nНа 14 август 2002 г. Триполи и адвокатите, представляващи семействата на жертвите в атентата над Локърби, подписват споразумение за откриване на банкова сметка. На 15 август 2003 г. Либия официално признава своята отговорност за атентата над Локърби и приема да изплати на семействата на жертвите най-малко пет милиона долара на човек. Обезщетението възлиза на 2.7 милиарда долара компенсации, или по 10 млн. за всяка жертва. Сумата се превежда на траншове. \r\n1976 г. \r\nЗавършва първия полет на съветският самолет Ил-86. \r\n1945 г. \r\nСАЩ признават правителството на Югославия начело с бившия ръководител на Съпротивата в страната Йосип Броз Тито. \r\nОт 1934 г. Тито е член на Политбюро на Югославската комунистическа партия, от 1940 г. е генерален секретар на ЦК на ЮКП. След окупацията на Югославия от хитлеристка Германия е главнокомандващ Народоосвободителната армия (1941–1945 г.), от 1943 г. е председател и на Националния комитет за освобождение на Югославия. След края на Втората световна война 1939–1945 г. е председател на югославското правителство. От 1953 г. е президент на Федеративна народна република Югославия. \r\n1930 г. \r\nОсъществен е първият полет на руския бомбардировач АНТ-6 (ТБ-3). АНТ-6 е първият в света боен самолет, предназначен за изпълнение на стратегически задачи в състава на специализираните части на Военновъздушните сили. \r\n1920 г. \r\nПриет е закон за управление на Ирландия. Той предвижда в Ирландия да има два парламента - един за 6-те северни графства на Северна Ирландия и друг за останалите 26 графства на Ирландия \r\nИрландия е държава в Западна Европа. Административно се дели на държавата Ирландия (Ейре) и Северна Ирландия (Ълстер), която е част от Великобритания. Площта й е 70 283 кв. км. Населението за 1996 г. наброява 3 540 000 жители. Столицата на Ирландия е Дъблин. \r\nВ Германия започва да работи първото радио. \r\n1895 г. \r\nНемският физик Вилхелм Рьонтген прави първата рентгенова снимка, снимайки ръката на своята жена. \r\n1894 г. \r\nФренският офицер Алфред Драйфус е осъден на доживотен затвор по обвинение за шпионаж.  \r\nАлфред Драйфус е капитан от френската армия, обвинен и осъден на доживотен затвор през 1894 г. за шпионаж в полза на Германия. Две години след това се появяват доказателства, че обвинението срещу него е скалъпено, но срещу оправдаването му се обявяват редица националистически и анти-еврейски среди във Франция (Драйфус е с еврейски произход). През януари 1898 г. световно известния, писател хуманист - Емил Зола публикува открито писмо, озаглавено \"Аз обвинявам\", с което застава на страната на Драйфус. Заради това писмо Зола е осъден на година затвор и емигрира за няколко месеца в Англия. На втори процес през 1899 Драйфус е осъден отново, но е помилван от правителството. За невинен е обявен чак през 1906 г. \r\n1216 г. \r\nРимският папа Хонорий ІІІ утвърждава устава на Доминиканския орден. \r\nМонашеският орден е основан през 1215 г. от испанския монах свети Доминик (1170-1221 г.) в Тулуза, Франция. Утвърден през 1216 г. от папа Хонорий III. От 1232 г. орденът ръководи Инквизицията. По традиция доминиканци заемат важни постове в папския дворец - съветници, консултанти и др. Членове на Доминиканския орден са Тома Аквински, Албер Велики, Дж. Савонарола и др. Значението на Доминиканския орден намалява след основаването на Йезуитския орден. На тази дата са родени :  \r\n1903 г. \r\nРоден е Холдън Кифър Хартлайн – американски физиолог и биофизик. Чуждестранен член на Лондоснкото кралско дружество. Член е на Националната АН на САЩ. Завършва университета “Джон Хопкинс” в Балтимор през 1927 г. В периода 1943-1949 г. е професор по биофизика в Пенсилванския университет. В годините 1949-1953 г. е професор по биофизика и ръководител на отдел в университета “Джон Хопкинс”, след което до 1974 г. е професор по биофизика в Рокфелеровия университет в Ню Йорк. През 30-те години се занимава с неврофизиологично изследване на функционалната организация на единичните неврони в ретината на окото при гръбначните. Става известен с изследванията си от 40-те и 50-те години, които прави в сътрудничество с други учени, върху зрението на членестоногите. Получава Нобелова награда за физиология и медицина за 1967 г.(заедно с Р. Гранит и Дж. Уолд). \r\n1876 г. \r\nРоден е Филипо Томазо Маринети – италиански писател. Член на Италианската академия на науките от 1929 г. Пише на италиански и френски език. Той е един от основоположниците и теоретиците на футуризма. Учи литература в Сорбоната в Париж и право в университета в Генуа. Пътува по света, посещава двукратно България (пише поемата “Цанг-Тумб-Тумб” за атаката на Одрин по време на Балканската война). Автор е на манифести на футуризма (първият е отпечатан във френски вестник “Фигаро” през 1909 г.). Своите разбирания за езика излага в книгите “Думите на свободата”. Издава: “Цар Бомбанс” (пиеса, 1905 г.), “Мафарка” (роман, 1910 г.), “Битката при Триполи” (1911 г.), теоретичната книга “Манифести на футуризма” (т. 1-4, 1909-1919 г.). Сътрудничи на Б. Мусолини. Умира на 2 декември 1944 г. в Беладжо. \r\n1867 г. \r\nРоден е Йозеф Мария Олбрих – австрийски архитект; един от създателите на Виенския сецесион (1897 г.). Ученик е на К. Хазенауер и О. Вагнер. От 1899 г. преподава в Дармщадската колония на художниците. Сред по-известните му произведения са: дом на художниците (1899-1901 г.), изложбена сграда и кула (1907-1908 г.) в Дармщад, магазинът \"Тица\" в Дюселдорф (1908 г.) и др. Йозеф Олбрих умира на 8 август 1908 г. \r\n1856 г. \r\nРоден е Франк Билингс Келог – американски държавник, дипломат, юрист. Член е на Републиканската партия. В периода 1916-1923 г. е сенатор. През 1924 г. е назначен за посланик на САЩ във Великобритания. В годините между 1925-1929 г. е държавен секретар на САЩ. Обявява се против признаването на СССР от САЩ. Той е един от инициаторите на Парижкия договор (1928 г.). Член е на Международния съд в Хага от 1928 г. Дарява 500 000 долара на Карлтън Колидж в Нортфиилд за основаване на фондация за проучване на международни отношения. Получава Нобелова награда за мир за 1929 г. Франк Келог умира на 21 декември 1937 г. \r\n1853 г. \r\nРоден е Евграф Степанович Фьодоров - руски учен, един от основоположниците на съвременната структурна кристалография; минералог, геолог, академик на Руската АН (1912 г.). През 1872 г. завършва военноинженерно училище. През 1883 г. завършва Минния институт в Петербург. Работи в Геологическия комитет (от 1885 г.), ръководи геологически проучвания в Северен Урал (1885-1890 г.). През 1894 г. работи като минен инженер в Урал. През 1895 г. е избран за професор в Московския селскостопански институт, а през 1896 г. - за член на Баварската АН. Първият му голям труд е “Начала на учението за фигурите” (1885 г.), който започва да пише едва 16-години. Този фундаментален труд съдържа ценни идеи за голям брой следващи открития на Евграф Фьодоров в геометрията и кристалографията. В периода 1885-1890 г. той работи върху структурата и симетрията на кристалите, издава класическия труд “Симетрия на правилните системи от фигури” (1890 г.). Паралелно с разработването на фундаментални въпроси от кристалографията работи върху създаването на универсален теодолитен метод в гониометрията и кристалооптиката (монографията “Теодолитният метод в минералогията и петролографията”, 1893 г.). Изследванията му по кристалография са обобщени в “Курсове по кристалография” (1891 г., 1897 г., 1901 г.). Разработва някои въпроси на “новата геометрия”, в която вместо точки като основни елементи избира кръгове, сфери, вектори, плоскости и други геометрични форми. Евграф Фьодоров използва нейните особености за изобразяване на кристални структури, на многокомпонентния състав на сложните хим. съединения и др. Автор е на трудове по описателна и физическа геология на Урал, на крайбрежието на Бяло море и др. Умира на 21 май 1919 г. в Петроград. \r\n1847 г. \r\nРоден е Хейхатиро Того - японски адмирал на флота (1913 г.), маркиз (1934 г.). Завършва военноморско училище в Англия (1971-1878 г.). По време на Японско-китайската война (1894-1895 г.) е командир на крайцер. Произведен е в чин адмирал през 1904 г. По време на Руско-японската война (1904-1905 г.) командва I японска ескадра и главнокомандващ на обединения флот. Ръководи действията на японски флот при Порт Артур (февруари 1904 - януари 1905 г.), в сражение в Жълто море (август 1904 г.) и в Цушимското сражение (1905 г.). Член на Висшия военен съвет (1909 г.). На тази дата умират : \r\n2016 г. \r\nУмира Мирутс Ифтер, етиопски бегач и олимпийски шампион. Ифтер е известен с умението си да сменя рязко темпото и със силен финален спринт да печели състезания. Той е бронзов медалист на 10 000 м на олимпийските игри в Мюнхен-1972. \r\n1989 г. \r\nУмира Самюел Бекет - ирландски писател, драматург. Той е роден в Дъблин на 13 април 1906 г. Превежда Дж. Джойс, работи като преподавател в Дъблин и Париж. От 1937 г. живее в Париж. Водеща фигура е в \"театъра на абсурда\". Пише за театъра, радиото и телевизията. Има 4 романа: \"Мърфи\", \"Молой\", \"Мелон умира\" и \"Това няма название\". През 1969 г. получава Нобелова награда за литература, премията от наградата раздава на бедстващи творци интелектуалци. Той е един от известните автори на абсурдни драми: \"В очакване на Годо\", \"Последната лента на Крап\", \"Всичко, което пада\", \"Краят на играта\", \"О, щастливи дни\", \"Не аз\", \"Пиесата\" и др. \r\n1936 г. \r\nУмира Николай Алексеевич Островски – руски писател. Роден е на 29 септември 1904 г. През 1919 г. става комсомолец и заминава на фронта като доброволец. Сражава се в Кавказката бригада на Г. И. Котовски и Първа конна армия. През август 1920 г. е ранен тежко и демобилизиран. След демобилизацията работи в различни сектори на народното стопанство. В периода 1923-1924 г. е на ръководна комсомолска работа в пограничните райони на Украйна. От 1927 г. прогресиращото заболяване го приковава на легло. Почти сляп и неподвижен, мобилизирайки душевните и физическите си сили, той написва романа \"Как се каляваше стоманата\" (ч. 1-1932 г., ч. 2-1934 г.; пълно изд. 1935 г.; едноименен филм, 1942 г.; \"Павел Корчагин\", 1957 г.). В периода 1934-1936 г. работи над тритомния роман \"Родени от бурята\", разказващ за събитията в Западен Украйна от края на 1919 г. и началото на 1920 г. През 1935 г. му е присвоено войнското звание \"бригаден комисар”. \r\n1870 г. \r\nУмира Константин Дмитриевич Ушински – руски педагог демократ, създател на научната педагогика в Русия. През 1844 г. завършва Юридическия факултет на Московския университет. В периода 1846-1849 г. е професор в ярославския Демидовски лицей. В годините 1854- 1859 г. е преподавател и инспектор на класовете в Гатчинския институт за сираци. В годините между 1859-1862 г. е инспектор на класовете и заместник - директор по учебната работа на Смолния институт. Основа на неговата педагогическа система е изискването за демократизация на народното образование и идеята за народностно възпитание. Разглежда труда като условие за всестранно развитие на личността. Централно място в образованието определя на родния език. В дидактиката прокарва идеята за възпитаващо обучение, разработва принципите за избиране на учебния материал и методите за обучение в зависимост от възрастовите особености на децата. Педагогическите му идеи са изложени в книга за първоначално четене в клас “Детски свят” (1861 г.) и “Родно слово” (1864 г.). Негов фундаментален труд е “Човекът като предмет на възпитанието. Опит за педагогическа антропология” (2 т. а, 1868-1869 г.). \r\n1867 г. \r\nУмира Теодор Русо – френски живописец и график, водещ представител на Барбизонската школа. Роден е на 15 април 1812 г. в Париж. В периода 1827 -1828 г. учи при Ж. Ремон и при Г. Г. Летиер (1828-1829 г.). Работи в Париж и Барбизон, където се преселва окончателно през 1849 г. За произведенията му (предимно пейзажи) са присъщи хармоничност и уравновесеност на композиционните решения. Русо използва сдържана тонална гама и се стреми към убедително въплъщаване на материалността на предметите, фино предава различните природни състояния, светлинно-въздушната среда и има принос за развитието на пленерната живопис (\"Пазар в Нормандия\", ок. 1832 г.; \"Блато в Ландах\", 1852 г.; \"Дъбове\", 1852 г.; \"Изглед от Барбизон\", 1853 ., и др.). Работи в областта на рисунката и офорта. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.22", "title": "Денят 22 декември в световната история"}
{"url": "http://www.focus-news.net/news/2018/12/22/2604809/stara-zagora-praznik-na-pelina-shte-se-provede-v-selo-zmeyovo.html", "text": "За дванадесети пореден път в село Змейово ще се проведе Празник на пелина. Той се организира от местното читалище със съдействието на Община Стара Загора. Това съобщиха от пресцентъра на  Община Стара Загора . \r\nСело Змейово е разположено в полите на Сърнена Средна гора с надморска височина 420 м в подножието на връх Бетер. Благоприятните географски дадености, създадените традиции през годините и опитът на местните хора определят основния им поминък – развитие на лозарството и правенето на прочутия змейовски наложен пелин, разказват местните. \r\nПрез 2007 г. по идея на читалището стартира празника на пелина. Той е посветен на почти 100 годишна  традиция, която се предава в поколенията от 1919 г.  \r\nМайсторлъкът, който се влага за направата на хубав пелин, се предава от поколение на поколение. Местното население ревниво пази някои от тайните му, като желанието на старите майстори е да се спазват правилата свързани с направата на пелина така, че да се съхрани в автентичния си вид.  \r\nНяма друг празник в село Змейово така очакван от всички, като празника на пелина. Стартът на тазгодишния празник ще бъде даден в 10.30 часа. На площада пред читалището местни производители ще предложат на любителите на еликсира бял и червен пелин, направен с любов по тайна рецепта. Няма да липсват и скари с кюфтета и пържоли, за да замезват мераклиите да опитат от класното питие.  \r\nВсички гости ще бъдат посрещнати с хляб и сол и подканяни да опитат от прочутия змейовски пелин. Ще има и изложба на подходящи ястия или предмети свързани с напитката. \r\nИ тази година специално жури ще определи кой е най-големият майстор в правенето на пелин. Най-добрите ще получат награди. \r\nПоздрав към участниците в празника ще отправят  Фолклорна група „Зора” при НЧ „ Зора – 1902”, с. Голямо Дряново, община Казанлък, Ансамбъл за автентичен фолклор при НЧ „ Развитие – 1878”, с. Дълбоки, община Стара Загора, Фолклорна група „Петкана Захариева при НЧ „ Кольо Ганчев – 1940” Стара Загора, Танцов състав „Купонджии” и  Фолклорни групи при НЧ „ Гео Милев“ Раднево, Ансамбъл „Нашенци” от Стара Загора, Смесена вокална група „Българско веселие” при НЧ „ Пробуда” Раднево, Фолклорна Формация „Аеда” Нова Загора и певческа група за възрожденски песни „Събранка” при НЧ „ Светлина – 1932” с. Събрано, община Нова Загора. \r\nЗа доброто настроение на всички гости и участници ще се погрижи оркестър „Липите” от Стара Загора и дует Кожухарови.", "date": "2018.12.22", "title": "Стара Загора: Празник на пелина ще се проведе в село Змейово"}
{"url": "http://www.focus-news.net/news/2018/12/22/2604806/smolyan-s-bezplaten-lift-ski-zona-mechi-chal-v-chepelare-otkriva-zimniya-sezon.html", "text": "Ски зона „Мечи чал“ в Чепеларе ще посрещне любителите на зимните спортове с безплатен лифт през целия ден, съобщиха от  Община Чепеларе . Местната администрация и Сдружението на хотелиерите, ресторантьорите и търговците в града ще посрещнат всички скиори с много добро настроение, топъл чай и възможност за участие в томбола с много награди – парични, няколко уикенда за двама, безплатно ски оборудване и др. \r\nОт 16.00 часа на площад „Олимпийски“, за бъде даден официалният старт на тазгодишния ски сезон, а за доброто настроение по време на откриването ще се погрижи любимата на всички поколения певица Росица Кирилова.", "date": "2018.12.22", "title": "Смолян: С безплатен лифт ски зона „Мечи чал“ в Чепеларе открива зимния сезон"}
{"url": "http://www.focus-news.net/news/2018/12/22/2604807/sofiya-vavezhda-se-organizatsiya-na-dvizhenieto-poradi-izgrazhdane-na-nov-vodoprovod-po-ul-parva-balgarska-armiya-prof-ivan-georgiev-i-bul-iliyantsi.html", "text": "Въвежда се организация на движението поради изграждане на нов водопровод по ул. „ Първа българска армия“, „Проф. Иван Георгиев“ и бул. „Илиянци“. Това съобщиха от пресцентъра на  Столична община . Във връзка с реконструкция на съществуващи и изграждане на нови консумативни водопроводи: \r\n- по ул. „Първа българска армия“, от ул. „Гено Киров“ до ул. „Нешо Бончев“  \r\n- по ул. „Първа българска армия“, от ул. „Нешо Бончев“ до мост на р. Суходолска   \r\n- по ул. „Проф. Иван Георгов“, от ул. „Първа българска армия“ до ул. „Локомотив“; \r\n- по ул. „Локомотив\", от ул. „Проф. Иван Георгов“ до бул. „Илиянци“ - \r\n- по бул. „Илиянци“, от ул. „Първа българска армия\" до ул. „Сергей Румянцев“ се въвежда промяна в организацията на движение .  \r\nОт 22 декември до 18 януари се забранява влизането на пътни превозни средства / в кръстовището на бул. „Илиянци“, ул. „Сергей Румянцев“ и ул. „Локомотив“. \r\n От 00.00 часа на 22 декември до 24.00 часа на 18 януари автобусите по линия 79 ще се движат  от бул. „Илиянци“ надясно ул. „Първа българска армия“, наляво по ул. „Проф. Иван Георгов“ до СТИНД, двупосочно. \r\nЗа маршрута на автобусна линия № 79 се закриват спирки с кодове: \r\n- 1000 и 1001 „УЛ. ЛОКОМОТИВ“ и \r\n- 1722 „ПГВАД“.  \r\nАвтобусите от  линия № 100, ще се движат както следва (в посока кв. Бенковски): от ул. „Първа българска армия” надясно по ул. „Проф. Иван Георгов” и по маршрута си до кв. „Бенковски“, двупосочно. \r\nЗа маршрута на автобусна линия № 100 се закриват спирки с кодове: \r\n- 2148 „Ул. Проф. Иван Георгов“; \r\n- 2142 и 2144 „Ул. Просвета“; \r\n- 1000 и 1001 „Ул. Локомотив“; \r\n- 1722 „ПГВАД“. \r\nЗа маршрутите на автобусни линии №№ 79 и 100 се разкриват временни спирки, както следва: \r\n- на ул. „Проф. Иван Георгов“ след ул. „Първа българска армия“ в посока към кв. „Бенковски“; \r\n- на ул. „Проф. Иван Георгов“ след Т-образното кръстовище в посока към Пътностроителна техника. \r\nСъществуващите в маршрута спирки се изместват: \r\n- спирка с код 1000 „УЛ. ЛОКОМОТИВ“ на бул. Илиянци“ в посока Фондови жилища, се измества с 80 метра назад към ул. „Първа българска армия“. \r\n- спирка с код 1001 „УЛ. ЛОКОМОТИВ“ на бул. Илиянци в посока ул. „Първа българска армия“, се измества с 80 метра напред към ул. „Първа българска армия“.", "date": "2018.12.22", "title": "София: Въвежда се организация на движението поради изграждане на нов водопровод по ул. „Първа българска армия“, „Проф. Иван Георгиев“ и бул. „Илиянци“"}
{"url": "http://www.focus-news.net/news/2018/12/22/2604808/blagoevgrad-traditsionniyat-blagotvoritelen-koleden-bazar-shte-se-provede-za-poredna-godina-v-grada.html", "text": "Традиционен благотворителен коледен базар ще се проведе за поредна година в Благоевград. Това съобщиха от пресцентъра на  Общината . Той ще бъде в рамките на два дни (22 и 23 декември) от 12.00 часа, а шатрите ще бъдат разположени на площад „Македония“.  \r\nСъбраните средства от благотворителния базар ще отидат за 14-годишния Иван. Изложените артикули и предмети са изработени от децата на Благоевград по време на инициативата Работилницата на Дядо Коледа.  В рамките на 5 дни децата изработваха картички, лакомства, сурвачки, свещници, коледно-новогодишните магнитчета, преспапиета и много други украшения, тематични за Коледа.  \r\nКоледен благотворителен базар е част от Културната програма на Община Благоевград и Коледен фестивал 2018, който преминава под мотото „Следвай звездата, озари пътя!“.", "date": "2018.12.22", "title": "Благоевград: Традиционният благотворителен коледен базар ще се проведе за поредна година в града"}
{"url": "http://www.focus-news.net/news/2018/12/22/2604805/mvnr-balgarskite-grazhdani-prebivavashti-ili-patuvashti-vav-frantsiya-da-se-informirat-predvaritelno-za-aktualnata-obstanovka-zaradi-ochakvani-novi-protesti-na-zhaltite-zhiletki.html", "text": "Българските граждани, пребиваващи или пътуващи във Франция, да се информират предварително за актуалната обстановка заради очаквани нови протести на „жълтите жилетки“. Това съобщиха от ситуационния центъра на  Министерството на външните работи . \r\nВъв Франция се очаква провеждането на нови протестни действия на т. нар. „жълти жилетки“. По оценка на френските медии, в протестите се очаква да вземат участие 3700 лица, а 28 000 са се обявили като заинтересовани. Очаква се протестите да бъдат съсредоточени не само в Париж, но и в редица други градове във Франция – Версай, Лил, Амиен, Руан, Каен, Рен, Нант, Бордо, Тулуза, Монпелие, Клермон Феран, Лион, Бурж, Нанси, Страсбург.  \r\nСъобщава се, че този път неформалното движение на т. нар. „жълти жилетки“ призовава за блокиране от страна на протестиращите на границите на Франция с Испания (Le Perthus/Le Boulou, La Jonquera), Белгия (Maubeuge-Bettignies, Tourcoing, Dunkerque, Hertain), Германия (Strasbourg-Kehl, Gambsheim) и Италия (Menton-Vintimille). Възможно е да бъдат блокирани и пристанищата Saint-Nazaire, Brest и Saint-Malo. Призивите са да бъдат пропускани автомобили, но не и камиони и товарни МПС. \r\nМинистерството на външните работи отново препоръчва на българските граждани, пребиваващи или пътуващи във Франция, както и на водачите на МПС и на товарни МПС, да имат предвид горната информация, да се информират предварително за актуалната обстановка и за евентуално блокирани гранични пунктове, да проявяват внимание и стриктно да следват указанията на местните власти. Преди предприемане на пътуване да се информират предварително за евентуално затворени пътища, входове и изходи на магистралите или пунктове за заплащане на пътни такси, където най-често може да има наличие на протестиращи. \r\nАктуалната пътна обстановка може да бъде проследена на интернет-страницата:", "date": "2018.12.22", "title": "МВнР: Българските граждани, пребиваващи или пътуващи във Франция, да се информират предварително за актуалната обстановка заради очаквани нови протести на „жълтите жилетки“"}
{"url": "http://www.focus-news.net/news/2018/12/22/2604810/pazardzhik-dni-predi-rozhdestvo-hristovo-dyado-koleda-shte-se-kachi-na-rodopskata-tesnolineyka-ot-gara-septemvri.html", "text": "Дядо Коледа ще се качи на Родопската теснолинейка – единствената запазена в движение в цяла България, дни преди Рождество Христово. С него ще бъдат Снежанка и джуджетата. Това съобщиха организаторите от  Гражданско сдружение „За теснолинейката” . В навечерието на Рождество Христово и Нова година Гражданско сдружение „За теснолинейката” кани малки и големи да се потопят в магията на Малкото влакче, пъплещо през три планини, две котловини, шест реки, седем градчета, множество села, тунели и мостове да изпратят заедно старата 2018 година по една от най-романтичните и красиви жп линии в България и света. \r\nПразничното приключение ще започне по традиция от гара Септември в 08.45 часа и ще продължи през целия ден на борда на влак „Родопи” – до крайната гара Добринище и обратно. По време на пътуването гости ще се срещнат с Дядо Коледа, Снежанка и малките работливи джуджета. За малчуганите са подготвени подаръци и изненади. Уютните и топли вагончета, горещата пара и зимната гледка наоколо ще направят пътуването наистина приказно за децата и за техните родители.  \r\nМалчуганите до 7-годишна възраст пътуват безплатно. За влак „Родопи” има връзка от и за гарите София, Пловдив и Пазарджик – сутринта и обратно вечерта. Желаещите може да се качат на влак от София, Пловдив, Пазарджик или от началната гара за теснолинейката – Септември. Може да пътуват до определена точка по маршрута или през целия ден до Пирин и обратно.", "date": "2018.12.22", "title": "Пазарджик: Дни преди Рождество Христово Дядо Коледа ще се качи на Родопската теснолинейка от гара Септември"}
{"url": "http://www.focus-news.net/news/2018/12/22/2604814/sport-livarpul-pobedi-uulvarhemptan-s-20-kato-gost-i-zapazva-parvata-pozitsiya-v-premiership.html", "text": "Ливърпул победи с 2:0 Уулвърхемптън като гост в първия мач от 18-ия кръг на английската Висша лига след голове на Мохамед Салах в 18-ата и Върджил ван Дайк в 68-ата минути и си гарантира, че ще остане на първото място във временното класиране и след изиграването на мачовете от този кръг, тъй като натрупа преднина от 4 точки пред втория Манчестър Сити. Днес предстои да се изиграят още 8 срещи от английското първенство.", "date": "2018.12.22", "title": "Спорт: Ливърпул победи Уулвърхемптън с 2:0 като гост и запазва първата позиция в Премиершип"}
{"url": "http://www.focus-news.net/news/2018/12/22/2604816/burgas-v-kulturen-dom-na-neftohimika-shte-se-provede-traditsionniyat-koleden-kontsert-na-numsi-prof-pancho-vladigerov.html", "text": "От 18.00 часа в Културен дом на нефтохимика ще се проведе традиционният Коледен концерт на НУМСИ „Проф. Панчо Владигеров“. Това съобщиха от пресцентъра на  Община Бургас . В него ще вземат участие ученици от всички специалности и представителни творчески състави на училището: Камерен оркестър с диригент Петя Тончева, Детски и Младежки хор с диригент Анета Данаилова, Вокална формация „Артистини“ с диригент Галя Русева, Квинтет „Мелодика\" с ръководител Румяна Драголова, Тромпетен ансамбъл с преподавател Светослав Василев, както и децата от балетните класове с преподаватели Недко Георгиев, Валентин Грудев, Добрина Бахова и Диляна Бахматова.  \r\nСценарист е Вяра Алексиева, постановка - Христо Хр. Симеонов.  \r\nВсички жители и гости на града са поканени на концерта, който ще бъде с вход свободен.", "date": "2018.12.22", "title": "Бургас: В Културен дом на нефтохимика ще се проведе традиционният Коледен концерт на НУМСИ „Проф. Панчо Владигеров“"}
{"url": "http://www.focus-news.net/news/2018/12/22/2604811/sofiya-zapochva-podmyanata-na-avtobusite-do-vitosha-linii-63-i-66.html", "text": "Започва подмяната на автобусите до планината Витоша (линии №63 и №66) с модернизирани автобуси, закупени от Столичния автотранспорт. Първите 6 от 10-те автобуса ще обслужват двете линии, по които в момента се движат 27-годишни автобуси. Новите автобуси са с двойно повече седящи места и багажници, които улесняват пренасянето на ски, шейни, сноуборди и др. \r\nСимеоновският лифт също ще работи от днес.", "date": "2018.12.22", "title": "София: Започва подмяната на автобусите до Витоша - линии №63 и №66"}
{"url": "http://www.focus-news.net/news/2018/12/22/2604812/veliko-tarnovo-dve-bezplatni-prozhektsii-na-parvata-balgarska-koledna-komediya-smart-koleda-shte-se-provedat-v-grada.html", "text": "Две безплатни прожекции на първата българска коледна комедия „Smart Коледа“ е подаръкът от Община Велико Търново и кмета Даниел Панов към децата от града. Това съобщиха от пресцентъра на  Общината . Излъчванията ще бъдат от 11.00 часа и 14.00 часа в голямата зала на кметството. Прожекциите са част от пъстрата културна програма, с която в града ще бъдат посрещанати най-светлите празници през годината.  \r\n„Smart Коледа“ е детски филм, който разкрива магията на човешките взаимоотношения и показва как прекомерното стоене пред компютъра отчуждава хората един от друг „Смарт технологиите са чудесно нещо, когато ги използваме по предназначение и малко опасни, когато прекаляваме с тях. 9-годишният Марти попада в работилницата на Дядо Коледа и измествайки стария ръководител Работливко, решава да я модернизира. Неточност в компютъра обърква работата и Коледа е на път да се провали. Ще успеят ли Марти и елфите да преодолеят различията си в името на празника? Ще бъде ли спасена Коледа, какво е „елфбук“ и кой помага на белобрадия старец, ще разберете в събота“, посочват организаторите.   \r\nВ главните роли са Калин Врачански, когото зрителите ще видят като ръководителя на приказната работилница за играчки Работливко. Кръстю Лафазанов се превъплъщава в образа на Дядо Коледа, Константин Гергинов играе 9-годишния Марти. Стефания Колева, Станислав Пеев, Радослава Неделчева, Константин Икономов също са част от звездния актьорски състав, заедно с още много млади и обещаващи актьори, а Поли Генова и Орлин Павлов имат специално участие във филма. \r\nСценарист и режисьор е Мария Веселинова, а продуцент – Павел Павлов.  \r\n“Smart Коледа” е необходим филм. Излиза във времето, когато всички очакваме празника на Рождество Христово. Всеки очаква близките си хора. Това усещане имах и аз във филма, въпреки че имаше смарт устройства и технологии”, сказа Кръстю Лафазанов. \r\nОфициален трейлър на филма е публикуван  . \r\nОрганизаторите молят всяко дете да бъде придружавано само от един възрастен, за да може повече деца да станат съпричастни към продукцията.", "date": "2018.12.22", "title": "Велико Търново: Две безплатни прожекции на първата българска коледна комедия „Smart Коледа“ ще се проведат в града"}
{"url": "http://www.focus-news.net/news/2018/12/22/2604802/tass-pravitelstvoto-na-sasht-chastichno-preustanovi-rabota-zaradi-lipsata-na-finansirane.html", "text": "Правителството на САЩ частично преустанови работа заради липса на финансиране. Така нареченото „затваряне“ е резултат от провалените преговори в Конгреса между републиканци и демократи по въпроса за отделяне на средства за строителството на стена по границата с Мексико, за която настоява президентът на САЩ Доналд Тръмп, предава агенция  ТАСС . \r\nНа този етап американските законодатели не са приели бюджета за фискалната 2019 година, която в САЩ започва още на 1 октомври. Трябваше да бъде одобрен, но двете камари на Конгреса приключиха заседанията си и не приеха никаква компромисна резолюция, която да й позволи да избегне затварянето на федералните ведомства. Около една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Департамента за вътрешна сигурност. \r\nТръмп публикува видео съобщение на страницата си в Twitter, в което той изразява надежда, че спирането на работата няма да продължи дълго. Той призна, че не може да направи нищо без гласовете на демократите и ги призова да гласуват за средства за изграждането на стената. Превод и редакция : Калоян Пенков", "date": "2018.12.22", "title": "ТАСС: Правителството на САЩ частично преустанови работа заради липсата на финансиране"}
{"url": "http://www.focus-news.net/news/2018/12/22/2604820/na-23-dekemvri-pravoslavnata-tsarkva-proslavya-prepodobni-naum-ohridski.html", "text": "Всяка година на 23 декември Православната църква прославя преподобни Наум Охридски. По този повод в храма, посветен на   Св. Наум в столичния квартал „Дружба“, вечерта срещу празника, от 17.30 часа, ще бъде отслужена Велика Вечерня, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит.  \r\nНа самия празник, 23 декември, неделя, от 9.00 часа в храм „Св Наум“ ще започне  Архиерейска Света Литургия, оглавена от епископ Поликарп. \r\nНикола ПЕТКОВ", "date": "2018.12.22", "title": "На 23 декември Православната църква прославя преподобни Наум Охридски"}
{"url": "http://www.focus-news.net/news/2018/12/22/2604819/plovdiv-do-100-metra-e-namalena-vidimostta-po-patishtata-v-oblastta-poradi-magla.html", "text": "До 100 метра е намалена видимостта по пътищата в областта поради мъгла. Това съобщиха за  Радио „Фокус“ – Пловдив  от Областното пътно управление. Пътните настилки са предимно мокри, в планинските райони – на места заледени, но обработени и нормално проходими при зимни условия. Водачите трябва да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. \r\nТрафикът на територията на Пловдивска област се извършва нормално. Засилено автомобилно движение се отчита по пловдивския участък на АМ „Тракия“, по път Пловдив - Карлово и път Пловдив - Асеновград - Смолян. Очаква се движението да бъде по-натоварено в обедните и следобедните часове. Ограничено е движението на камиони с обща маса над 12 тона през прохода Троян - Кърнаре. За времето от 9.00 до 14.00 часа ще бъде ограничено движението на камионите над 12 тона и по автомагистрала „Тракия“. Целта е повишаване на безопасността при пътуване и увеличаване на пропускателната способност на инфраструктурата. Все още е ограничено и движението на камиони с обща маса над 12 тона по пътя Поповица - Болярци. Срокът на ограничението е до 2 януари, а обходният маршрут е по път Поповица - Садово - Кочево - Болярци. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от свличане на земна и скална маса има по направленията Асеновград - Смолян, Юговско ханче - Югово - Лъки - Здравец и Кричим - Стамболийски. \r\nТрафикът на територията на град Пловдив се извършва нормално и без затруднения към този час. Засилено автомобилно движение се отчита в централната градска част, както и по входно-изходните артерии. До 200 метра е намалена видимостта на територията на града поради мъгла. Водачите трябва да бъдат бдителни и да не предприемат рискови маневри на пътя. Пътищата са предимно влажни, но нормално проходими. \r\nТони МИХАЙЛОВ", "date": "2018.12.22", "title": "Пловдив: До 100 метра е намалена видимостта по пътищата в областта поради мъгла"}
{"url": "http://www.focus-news.net/news/2018/12/22/2604821/veliko-tarnovo-do-150-metra-e-ogranichena-vidimostta-na-mesta-v-oblastta-poradi-magla.html", "text": "До 150 метра е ограничена видимостта на места в областта поради мъгла. Това съобщиха за  Радио Фокус – Велико Търново  от Областно пътно управление. Призовават се водачите да шофират внимателно и със съобразена скорост. Спокоен е трафикът в града. Пътните настилки са мокри, на места заснежени, но проходими при зимни условия. Температурата на въздуха е минус 7 градуса. Интензивно е движението по в района на два пътни възела „Качица“ и „Южен“, както по и ул. „Магистрална“ във Велико Търново. Нови въведени ограничения или затворени участъци няма. Полицейски патрули са разположени на входовете и изходите на града, които следят за правилното протичане на движението. \r\nСпокоен е трафикът в останалата част от областта. Времето е облачно. Пътните настилки са предимно мокри, на места заснежени, като по усойните места и планинските райони са възможни заледени участъци. Пътищата са обработени и проходими при зимни условия. Отворен за движение на всички моторни превозни средства е Проходът на Републиката. Движението по път Царски извор – Драганово от км 0+000 до км 5+500 е ограничено поради свлачище. Обходният маршрут е през село Сушица до 11 януари 2019 г. \r\nМария НЕДЕВА", "date": "2018.12.22", "title": "Велико Търново: До 150 метра е ограничена видимостта на места в областта поради мъгла"}
{"url": "http://www.focus-news.net/news/2018/12/22/2604799/ministar-predsedatelyat-boyko-borisov-uchastva-v-chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya-v-belgrad.html", "text": "Премиерът Бойко Борисов е на посещение в Белград, където участва в Четиристранната среща на високо равнище между България, Гърция, Румъния и Сърбия.По време на срещата премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  \r\nВ делегацията на министър-председателя в Белград е и министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Мондиала през 2030 г.", "date": "2018.12.22", "title": "Министър-председателят Бойко Борисов участва в Четиристранната среща на високо равнище между България, Гърция, Румъния и Сърбия в Белград"}
{"url": "http://www.focus-news.net/news/2018/12/22/2604822/kyustendil-v-edna-lenta-se-izvarshva-dvizhenieto-po-pat-iii-107-v-uchastaka-mezhdu-selo-pastra-i-rilski-manastir-zaradi-obrushvane-na-skat.html", "text": "Двупосочно в една лента се извършва движението по път III-107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на скат. Участъкът е сигнализиран с пътни знаци. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Срокът за приключване на ремонтните дейности е 1 февруари 2019 година. Нормално се осъществява движението по главен път Е-79 и автомагистрала „Струма“ в участъка от областта. Ограничено за товарни автомобили над 3.5 тона е движението на третокласен път-6222 Смоличано - Пелатиково от км 10+000 до км 14+000 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. \r\nНатали СТЕФАНОВА", "date": "2018.12.22", "title": "Кюстендил: В една лента се извършва движението по път III-107 в участъка между село Пастра и Рилски манастир заради обрушване на скат"}
{"url": "http://www.focus-news.net/news/2018/12/22/2604826/burgas-dvizhenieto-po-pat-iii-7306-chernitsa-sungurlare-slavyantsi-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормална е пътната обстановка в областта. Това съобщи за  Радио „Фокус“ - Бургас  дежурният от Областно пътно управление. Няма затворени пътища и проходи, видимостта е нормална. Движението по път III-7306 Черница – Сунгурларе – Славянци от км 5+000 до км 14+000 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срокът е до 31 декември 2018 г.  Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срокът е до 31 декември 2018 г.  \r\nНатоварено е движението в град Бургас. Интензивен е трафикът по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nДеница ДИМИТРОВА", "date": "2018.12.22", "title": "Бургас: Движението по път III-7306 Черница – Сунгурларе – Славянци трябва да се осъществява с повишено внимание поради ремонтни дейности"}
{"url": "http://www.focus-news.net/news/2018/12/22/2604825/gabrovo-patishtata-v-oblastta-sa-predimno-mokri-na-mesta-sa-vazmozhni-zasnezheni-uchastatsi.html", "text": "Пътищата в областта са предимно мокри, на места са възможни заснежени участъци. Те са обработени и проходими при зимни условия. Това съобщиха за  Радио „Фокус” – Велико Търново  от Областно пътно управление – Габрово. От ОПУ съветват водачите да карат с повишено внимание и съобразена скорост. В областта няма допълнително въведени ограничения и нови затворени пътища. През прохода Шипка се преминава без проблеми, но там остава в сила ограничение за автомобили над 12 тона и ремаркета и полуремаркета над 10 тона.  \r\nОт Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3.30 м е по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Ремонтни дейности се извършват по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. \r\nМария НЕДЕВА", "date": "2018.12.22", "title": "Габрово: Пътищата в областта са предимно мокри, на места са възможни заснежени участъци"}
{"url": "http://www.focus-news.net/news/2018/12/22/2604818/ria-novosti-sasht-shte-dadat-na-ukrayna-10-miliona-dolara-sled-intsidenta-v-kerchenskiya-proliv.html", "text": "САЩ ще дарят на Военноморските сили на Украйна 10 милиона долара като допълнителна помощ след инцидента в Керченския пролив, където през ноември руските граничари задържаха украински военни кораби, съобщи представителят на Държавния департамент Робърт Паладино, цитиран от  РИА Новости . \r\n„Правим това заедно с Литва и Великобритания, които, също така, планират да увеличат помощта за Украйна в сферата на сигурността“, заяви представителят на американското дипломатическо ведомство. \r\nПаладино призова Русия да върне на Киев задържаните кораби и арестуваните моряци, „да държат Керченския пролив и Азовско море открити за транзита в украинските пристанища и от тях, както и да уважават суверенитета и териториалната цялост на Украйна в нейните международно признати граници, включително териториалните води“. \r\nПревод и редакция:", "date": "2018.12.22", "title": "РИА Новости: САЩ ще дадат на Украйна 10 милиона долара след инцидента в Керченския пролив"}
{"url": "http://www.focus-news.net/news/2018/12/22/2604817/blagoevgrad-vazmozhni-sa-zaledyavaniya-po-usoynite-mesta-v-oblastta-patnite-nastilki-sa-obraboteni-i-opesacheni.html", "text": "Проходими при зимни условия са пътищата в Благоевградска област. Това съобщи за  Радио „Фокус“ - Пирин  дежурният служител в Областно пътно управление. Възможни са заледявания по усойните места в областта, пътните настилки са обработени и опесъчени. Нормално се осъществява трафикът по главен път Е-79, второкласен път-19 Симитли - Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата от републиканската пътна мрежа. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.22", "title": "Благоевград: Възможни са заледявания по усойните места в областта, пътните настилки са обработени и опесъчени"}
{"url": "http://www.focus-news.net/news/2018/12/22/2604827/mvr-predpriema-zasileni-merki-za-bezopasnost-prez-predstoyashtite-praznitsi.html", "text": "МВР предприема засилени мерки за безопасност в цялата страна по време на предстоящите празници.  Трафик в страната \r\nВъв връзка с очаквания интензивен пътникопоток преди, по време и след коледните празници е създадена организация за максимален брой полицейски екипи, които ще регулират движението, за да не се допускат образуването на автомобилни колони. В началото и края на почивните дни ще се осъществява засилен контрол на водачите с рисково поведение. През останала част на почивните дни контролът основно ще бъде към скоростните режими и към водачите, управляващи след употреба на алкохол или наркотици, както и към неправоспособните водачи. Въведена е забрана за движение на тежкотоварни автомобили над 12 тона по натоварените направления. При рязко влошаване на метеорологичната обстановка ще бъдат въвеждани временни организации на движението. \r\nОт ГД „Гранична полиция“ предупреждават гражданите, които ще пътуват извън страната с непълнолетни лица, да подготвят предварително всички необходими документи. Апел се отправя и към компаниите, които организират пътувания, да се координират, за да не потеглят всички автобуси към границата по едно и също време. Битова престъпност \r\nОт МВР предупреждават, че традиционно по празниците се увеличава броят на домовите и джебчийските кражби. Затова гражданите не трябва да оставят без надзор вещите си на обществени места, да паркират автомобилите си на охраняеми паркинги, в градския транспорт да държат затворени чантите си, нощно време да паркират на осветени места, по възможност да направят застраховка за кражби, да не носят големи суми в брой, да не съхраняват в жилището си големи суми. От МВР съветват хората да не казват на чужди хора плановете си за почивка. Гражданите трябва да имат предвид, че много често извършителите на домови кражби оставят различни маркери на и покрай жилищата, като така разбират, че собствениците не са в дома. И когато го установят, проникват и извършват съответните кражби. Във връзка с телефонните измами гражданите се предупреждават да не се доверяват на обаждания на непознати и да не им дават пари и лични вещи“, каза още той. Пиротехника и пожарна безопасност  \r\nЗасилен е контролът на местата, където се продават пиротехнчиески изделия, както ще бъде засилен контролът и на местата, където се използват такива изделия. По време на празничните дни ще е засилен и контролът върху огнестрелните оръжия. \r\n1550 служители, пожарникари и спасители ще бъдат в готовност да окажат помощ във всеки един моментИма и машини, които ще се включат при усложняване на метеорологичната обстановка. Призивът на пожарната е преди всичко хората да бъдат внимателни, а при констатиране на инциденти – да се обаждат на тел. 112.", "date": "2018.12.22", "title": "МВР предприема засилени мерки за безопасност през предстоящите празници"}
{"url": "http://www.focus-news.net/news/2018/12/22/2604829/pazardzhik-gasta-magla-namalyava-vidimostta-po-glavnite-patishta-v-oblastta.html", "text": "Гъста мъгла намалява видимостта по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места в хлъзгави. От „Пътна полиция“ призовават водачите да използват фаровете за мъгла задължително и да не предприемат рискови маневри. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.22", "title": "Пазарджик: Гъста мъгла намалява видимостта по главните пътища в областта"}
{"url": "http://www.focus-news.net/news/2018/12/22/2604813/viorika-danchila-shte-zapoznae-liderite-na-chetiristranniya-format-s-prioritetite-na-rumanskoto-predsedatelstvo-na-saveta-na-es.html", "text": "В рамките на Четиристранната среща в Белград Виорика Дънчила ще запознае лидерите от формата - премиера Бойко Борисов, гръцкия министър-председател Алексис Ципрас и президента на Сърбия Александър Вучич, с приоритетите на румънското председателство на Съвета на Европейския съюз, което започва на 1 януари 2019 г., предаде специалният пратеник на  Агенция „Фокус“ . \r\nПо-късно през деня лидерите на четирите ще проведат среща, на която ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  \r\nСрещата на четиримата лидери е шеста по ред, като за втори път домакин на събитието е държавният глава на западната ни съседка. Първата среща в Белград на формата бе организирана на 9 декември 2017 г. Основни теми тогава бяха развитието на икономическото сътрудничество, укрепването на регионалната стабилност и подкрепата на европейската интеграция на държавите от региона.  \r\nВ делегацията на премиера в Белград е също и министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна.  \r\nТереза ГЕРОВА", "date": "2018.12.22", "title": "Виорика Дънчила ще запознае лидерите на четиристранния формат с приоритетите на румънското председателство на Съвета на  ЕС"}
{"url": "http://www.focus-news.net/news/2018/12/22/2604832/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Температурите са около нулата. На връх Ботев е най-студено - минус шест градуса. Разкъсана висока облачност, вятър има само на връх Ботев. Снежната покривка е между 15 и 50 сантиметра.  \r\nНа ски курортите работят навсякъде повечето писти. Няма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.22", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/22/2604828/yeni-safak-turtsiya-erdogan-otlozhi-za-malko-voennata-operatsiya-v-siriya.html", "text": "Президентът на Турция Реджеп Таийп Ердоган заяви, че Анкара е решила да отложи  военната си операция в Североизточна Сирия заради последните събития, пише  електронното издание на вестник Yeni Safak . \r\n„Турция не е хвърлила око на сирийската територия, но сигурността е много важна за нас и нашата позиция срещу терористичните групировки е ясна. Нашата цел е да обезпечим сигурността си“, заяви Ердоган. \r\n„Телефонният разговор с (президента на САЩ Доналд) Тръмп, както и контактите между нашите дипломатически и силови ведомства и заявленията, направени от американската страна, ни накараха да почакаме малко (за операцията на изток от река Ефрат)“, обясни турският лидер. \r\nИзданието припомня, че в сряда Тръмп нареди всички американски военни части в Сирия да се изтеглят от страната, като посочи, че победата над „Ислямска държава“ е единствената причина за присъствието на американските части в раздираната от война страна. \r\nПревод и редакция:", "date": "2018.12.22", "title": "Yeni Safak (Турция): Ердоган отложи „за малко“ военната операция в Сирия"}
{"url": "http://www.focus-news.net/news/2018/12/22/2604834/sofiya-120-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "120 души са били настанени в Центъра за кризисно настаняване на бездомни хора през изминалата нощ. Това съобщи за  Агенция „Фокус“  директорът на Кризисния център в кв. „Захарна фабрика“ Йорданка Темелкова. Тя обясни, че в центъра ще има празнично меню за Бъдни вечер и Коледа. Организирана e и специална вечеря за 31-ви декември и 1-ви януари.", "date": "2018.12.22", "title": "София: 120 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2018/12/22/2604830/api-vremenno-e-ogranicheno-dvizhenieto-po-pat-ii-84-zvanichevo-velingrad-v-uchastaka-zvanichevo-varvara-poradi-patnotransportno-proizshestvie.html", "text": "Временно е ограничено движението по път II-84 Звъничево - Велинград в участъка Звъничево - Вaрвара поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е по път III-8402 село Вaрвара - Септемврийски ханчета.", "date": "2018.12.22", "title": "АПИ: Временно е ограничено движението по път II-84 Звъничево - Велинград в участъка Звъничево - Вaрвара поради пътнотранспортно произшествие"}
{"url": "http://www.focus-news.net/news/2018/12/22/2604824/ochakva-se-bivshiyat-kmet-na-rayon-mladost-desislava-ivancheva-i-zamestnichkata-bilyana-petrova-da-napusnat-aresta.html", "text": "Очаква се днес отстранената от поста ѝ кметица на район „Младост“ Десислава Иванчева, бившата й заместничка Биляна Петрова и бившият районен кмет Петко Дюлгеров, подсъдими за подкуп, да напуснат ареста, предаде  Нова телевизия . \r\nДали мярката им за неотклонение „домашен арест“ ще бъде потвърдена от Апелативния специализиран съд ще стане ясно след почивните дни. \r\nДомашният арест на тримата подсъдими, които са обвинени, че са поискали половин милион евро от строителния предприемач Александър Ваклин, беше постановен и мотивиран на 40 страници от съдията от Специализирания наказателен съд Иво Хинов. \r\nВ определението си той записа, че той влиза в сила днес в 12 часа. Прокуратурата протестира по-леките мерки на Иванчева, Петрова и Дюлгеров и - първо поиска, а после се отказа, да бъде спряно предварителното изпълнение на по-леките мерки за неотклонение. Което отвори пътя към дома на тримата - поне за Коледните празници. \r\nГолямата въпросителна около подобно благоприятно развитие на намиращите се от осем месеца под стража подсъдими, е изричното обвързване, което направи съдия Иво Хинов на домашния им арест с електронния контрол на тримата. \r\nОт правосъдното министерство съобщиха, че са уведомили спецсъда за невъзможността засега на Иванчева, Петрова и Дюлгеров да бъдат сложени електронни гривни, защото те все още са в тестов период и не се прилага върху подсъдими и обвиняеми.", "date": "2018.12.22", "title": "Очаква се бившият кмет на район „Младост“ Десислава Иванчева и заместничката ѝ Биляна Петрова да напуснат ареста"}
{"url": "http://www.focus-news.net/news/2018/12/22/2604837/predsedatelyat-na-ns-tsveta-karayancheva-byudzhetniyat-izlishak-e-sabran-ot-pravitelstvoto-i-ne-se-dava-pod-masata-a-za-konkretni-infrastrukturni-obekti.html", "text": "Бюджетният излишък е събран от правителството и не се дава под масата, а за конкретни инфраструктурни обекти. Това каза председателят на Народното събрание Цвета Караянчева в интервю за предаването „Денят започва с Георги Любенов“ по  БНТ . \r\nНа въпрос с коя дума би описала 2018 г., тя отговори, че това е думата „Динамика“. „Имахме големи дебати в пленарна зала, големи постижения по време на европредседателството – всички участваха в него и то беше много важно. В крайна сметка се оказа, че не сме толкова лоши, защото всички участници дадоха всичко от себе си. Имахме много гости и всеки един, дошъл в България, е нашият посланик по Европа и света“, заяви Караянчева. \r\nТя коментира и протестите през изминалата година. „Всеки един протест изостря общественото внимание и сетивата на нас политиците, защото веднага си казваме, че тук нещо сме сгрешили или не сме обяснили добре. Протестите са добър коректив за нас, защото те ни показват отношението на обществото към това, което вършим. Само че автентичните протести – тези, които са провокирани от нуждите като на майките на деца с увреждания. И смятам, че с натиска им се получиха няколко добри закона“, и обясни, че се надява те да облекчат положението на хората с увреждания. \r\nПопитана дали управляващите от ГЕРБ са имали сериозни политически грешки през годината, Караянчева отговори, че всеки има такива. „Може би едната е недоброто осведомяване на гражданите за неща, които правим за тях. Такъв пример е Истанбулската конвенция, както и средствата, даващи се на пострадали при автомобилни катастрофи. Хората не разбраха, че ако се увеличи кръгът на обезщетенията, ще се увеличи и размерът на застраховките. Друг пример са данъците на старите автомобили - това нещо не беше обяснено предварително и се надигна недоволство. Трябва да работим повече да обясняваме нашите политики и да взимаме мнението на обществото. Но е важно като чуеш гласа на хората, да направиш крачка назад. \r\nНа въпрос дали правителството или парламентът трябва да разпределя бюджетния излишък, Караянчева отговори, че няма практика парламентът да го прави. „Той е събран от правителството и не се дава под масата, а за конкретни инфраструктурни обекти. Смятам, че АМ „Хемус“, която ще бъде построена, е една глътка свеж въздух за този регион. В крайна сметка не се дават за градинки, чешмички и за спортни площадки в села, в които има само баби. Убедена съм, че правителството трябва да дава тези пари“, заяви Караянчева.", "date": "2018.12.22", "title": "Председателят на НС Цвета Караянчева: Бюджетният излишък е събран от правителството и не се дава под масата, а за конкретни инфраструктурни обекти"}
{"url": "http://www.focus-news.net/news/2018/12/22/2604831/pazardzhik-chetirima-dushi-sa-zaginali-pri-tezhka-verizhna-katastrofa-na-patya-selo-zvanichivo-selo-bratanitsa.html", "text": "Четирима души са загинали при тежка верижна катастрофа на пътя село Звъничиво - село Братаница. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Тежката катастрофа е станала тази сутрин около 7.00 часа. Сблъскали са се четири превозни средства. На мястото на инцидента незабавно са пристигнали екипи на пожарната, полицейски патрули и линейки. „Пристигайки, спасителните екипи са установили верижна катастрофа между четири леки автомобила. В резултат на сериозния сблъсък четирима от пътуващите в автомобилите са починали на място. Трима са транспортирани от екипи на „Спешна помощ“ в МБАЛ - Пазарджик, като състоянието на единия от тях към момента е много тежко. За изваждането им от силно деформираните автомобили се е наложило използването на режещи инструменти от пожарникарите. На мястото се извършва оглед от дежурна група при РУ - Пазарджик, изясняват се причините довели до тежката катастрофа“, уточни Стоянов. Той допълни, че най-вероятно гъстата мъгла по трасето, хлъзгавата настилка и несъобразената скорост са довели до инцидента. \r\nАлбена ЖИЛЕКОВА", "date": "2018.12.22", "title": "Пазарджик: Четирима души са загинали при тежка верижна катастрофа на пътя село Звъничиво - село Братаница"}
{"url": "http://www.focus-news.net/news/2018/12/22/2604835/ilko-stoyanov-zam-kmet-na-petrich-obshtinata-e-zhiva-i-v-neya-ima-deystvasht-malak-i-sreden-biznes.html", "text": "Община Петрич е „жива“ община, в която има действащ малък и среден бизнес. Това каза за  Радио „Фокус“ - Пирин  Илко Стоянов, заместник-кмет по финансите към Общината. „Има общини, дори и областни градове, в които бизнесът е в много тежко положение и за него няма условия. В това отношение мога да отлича Община Петрич, като най-големите адмирации в тази посока са точно към частния сектор. Естествено ние не пречим на бизнеса и се мъчим да създадем условия, доколкото зависи от нас и доколкото възниква нуждата от конкретна инициатива от самия бизнес. Още веднъж искам да поздравя представителите на малкия и средния бизнес в община Петрич“, отбеляза той. Илко Стоянов подчерта, че когато се коментира бизнес климата в дадено населено място, трябва да бъде оценен този в цялата държава. \r\nНатали СТЕФАНОВА", "date": "2018.12.22", "title": "Илко Стоянов, зам.-кмет на Петрич: Общината е „жива“ и в нея има действащ малък и среден бизнес"}
{"url": "http://www.focus-news.net/news/2018/12/22/2604823/fokus-makedoniya-severna-makedoniya-shte-e-most-na-satrudnichestvoto-mezhdu-belgrad-i-atina-zayavi-vuchich-sled-sreshtata-s-tsipras.html", "text": "За Сърбия е много важно да се приложи Преспанския договор между Македония и Гърция, за да може Северна Македония в бъдеще да играе ролята на мост на сътрудничеството между Белград и Атина, като това, по думите на сръбския президент Александър Вучич след срещата му с гръцкия премиер Алексис Ципрас в Белград, е възможност за по-голямо сближаване между Сърбия и Гърция, пише  македонският „Фокус“ . \r\n„Знам, че това не е лесно, но Сърбия и нейните граждани подкрепят прилагането на този договор“, заяви Вучич. \r\nДвамата лидери разговаряха още за ситуацията в Косово и формирането на косовска армия, отбелязва медията. \r\nВ тази връзка Ципрас посочи, че действията на Прищина са неприемливи, особено налагането на 100-процентови вносни мита върху стоките от Сърбия и БиХ, както и трансформацията на Косовските сили за сигурност във въоръжени сили. По неговото мнение, това не допринася за стабилността в региона. \r\n„Искам да изпратим осъдително послание на косовските власти, които наливат масло в огъня“, заяви гръцкият премиер след разговора със сръбския държавен глава. \r\nПревод и редакция:", "date": "2018.12.22", "title": "„Фокус“ (Македония): Северна Македония ще е мост на сътрудничеството между Белград и Атина, заяви Вучич след срещата с Ципрас"}
{"url": "http://www.focus-news.net/news/2018/12/22/2604839/varna-sas-sveta-liturgiya-v-hram-uspenie-bogorodichno-shte-badat-otbelyazani-5-godini-ot-kanonichniya-izbor-na-mitropolit-yoan.html", "text": "Със света Литургия в Катедрален храм „Успение Богородично“ ще бъдат отбелязани 5 години от каноничния избор на Негово Високопреосвещенство митрополит Йоан за Варненски и Великопреславски митрополит, предаде репортер на  Радио „Фокус“ – Варна . Службата е с начален час 9.30 часа и на нея ще присъстват членовете на Св. Синод в пълен състав. В Неделя преди Рождество Христово, митрополитът ще отслужи света Литургия в обновения храм „Св. Благовещение“ в град Провадия. \r\nДиана СТОЕВА", "date": "2018.12.22", "title": "Варна: Със света Литургия в храм „Успение Богородично“ ще бъдат отбелязани 5 години от каноничния избор на митрополит Йоан"}
{"url": "http://www.focus-news.net/news/2018/12/22/2604833/pazardzhik-gasta-magla-i-zaledyavane-na-patya-sa-prichinite-za-verizhnata-katastrofa-na-patya-mezhdu-selata-zvanichevo-i-bratanitsa.html", "text": "Гъста мъгла и заледяване на пътя са причините за верижната катастрофа на пътя между селата Звъничево и Братаница. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му към момента се установява самоличността на загиналите и ранените. Според него произшествието е станало заради намалена видимост в резултат от гъста мъгла и по всяка вероятност от заледяването на пътя. В катастрофата са участвали четири автомобила от марките „Лада“, „Пежо“, „Мердецес“ и „Форд“. Движението в участъка е затруднено и се регулира от патрул на „Пътна полиция\". \r\nАлбена ЖИЛЕКОВА", "date": "2018.12.22", "title": "Пазарджик: Гъста мъгла и заледяване на пътя са причините за верижната катастрофа на пътя между селата Звъничево и Братаница"}
{"url": "http://www.focus-news.net/news/2018/12/22/2604836/blagoevgrad-ochakva-se-intenziven-trafik-po-glaven-pat-e-79-i-pat-ii-19-simitli-gotse-delchev-politseyskoto-prisastvie-v-oblastta-e-zasileno.html", "text": "Очаква се интензивен трафик по главен път Е-79 и път II-19 Симитли - Гоце Делчев в първия от поредицата почивни дни, предаде репортер на  Радио „Фокус“ - Пирин . Дежурният служител в Областно пътно управление - Благоевград посочи, че се очаква трафикът да стане изключително интензивен около обяд и късния следобед. По думите му критичните точки, в които е възможно струпването на автомобили и колонно движение са: пътен възел „Симитли\" – там където се събират главен път Е-79 и второкласен път Симитли - Гоце Делчев, както и Кресненското дефиле и прохода Предел. Полицейското присъствие в областта е засилено, като на различни места са позиционирани полицейски патрули, които следят за спазване Правилника за движение по пътищата и осъществяват организация, с която се цели  да не се допуска образуването на задръствания в първия от поредицата празнични дни. „Фокус“ припомня , че от МВР и Агенция „Пътна инфраструктура“  е създадена необходимата организация за справяне с очаквания по-интензивен трафик. От 09.00 и 14.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления. В Благоевградска и Кюстендилска области ограничението е в сила за автомагистрала „Струма“ и главен път Е-79. \r\nНатали СТЕФАНОВА", "date": "2018.12.22", "title": "Благоевград: Очаква се интензивен трафик по главен път Е-79 и път II-19 Симитли - Гоце Делчев, полицейското присъствие в областта е засилено"}
{"url": "http://www.focus-news.net/news/2018/12/22/2604840/plovdiv-politsiyata-preduprezhdava-za-vazmozhno-zachestyavane-na-domovite-i-dzhebchiyskite-krazhbi-po-vreme-na-praznitsite.html", "text": "Домовите и джебчийските кражби зачестяват по време на празниците. Това съобщиха за  Радио „Фокус“ – Пловдив  от ОДМВР. Експертите напомнят на гражданите, които ще отсъстват от жилищата си за почивните дни, да не обявяват намерението си в социалните мрежи или пред много хора. При тръгване трябва да се уверят, че всички врати и прозорци са добре затворени и заключени. Вкъщи не трябва да се оставят големи суми пари или скъпи бижута. Желателно е съсед или близък да бъде помолен да наглежда жилището, да разполага с телефон за връзка и при съмнение за нередност да сигнализира в полицията. \r\nОт полицията призовават още извън домовете си хората да бъдат по-бдителни и отговорни към личните си вещи. Да внимават за съмнителни лица в търговските центрове и в масовия градски транспорт, които биха се възползвали от разсеяността им или умишлено създават ситуации, с които да отвлекат вниманието им. „Обикновено извършителите на джебчийски кражби използват оживлението около пазарите и православните храмове и посягат главно на портмонета от преметнати през рамо дамски чанти, външни джобове на връхни дрехи и портфейли, носени в задния джоб на панталоните“, предупреждават от Областната дирекция на МВР. \r\nПризовават се гражданите да завишат бдителността си и при забелязване на лица със съмнително поведение или подозрителни предмети своевременно да сигнализират на полицейските органи. \r\nТони МИХАЙЛОВ", "date": "2018.12.22", "title": "Пловдив: Полицията предупреждава за възможно зачестяване на домовите и джебчийските кражби по време на празниците"}
{"url": "http://www.focus-news.net/news/2018/12/22/2604842/kyustendil-na-ploshtad-velbazhd-shte-se-provede-blagotvoritelen-koleden-bazar-za-sabirane-na-sredstva-za-mladezh-nuzhdaesht-se-ot-skapo-lechenie.html", "text": "В града ще се проведе благотворителен коледен базар. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Базарът ще бъде открит от 12.00 часа на площад „Велбъжд”. Той е в подкрепа на нуждаещия се от скъпо лечение Тон Костов, който е на 20 години. Всеки желаещ може да се включи и да изложи дребни сувенири, картички, сладкиши и др. Осигурени са маси и шатри. \r\nВенцеслав ИЛЧЕВ", "date": "2018.12.22", "title": "Кюстендил: На площад „Велбъжд” ще се проведе благотворителен коледен базар за събиране на средства за младеж, нуждаещ се от скъпо лечение"}
{"url": "http://www.focus-news.net/news/2018/12/22/2604844/pazardzhik-katastrofa-mezhdu-dva-leki-avtomobila-e-stanala-na-izhoda-na-selo-lozen-v-posoka-septemvriyski-hancheta-nyama-seriozno-postradali.html", "text": "Катастрофа е станала на изхода на село Лозен в посока Септемврийски ханчета, предаде репортер на  Радио „Фокус“ – Пазарджик . Ударили са се два леки автомобила, като единият от тях е паднал в крайпътна канавка. Нанесени са сериозни материални щети и по двете превозни средства. Няма сериозно пострадали хора. На място има екип на „Пътна полиция“. Движението е затруднено, въведен е обходен маршрут през селата Лозен и Звъничево. Пътните настилки са мокри и хлъзгави, а видимостта е намалена. \r\nАлбена ЖИЛЕКОВА", "date": "2018.12.22", "title": "Пазарджик: Катастрофа между два леки автомобила е станала на изхода на село Лозен в посока Септемврийски ханчета, няма сериозно пострадали"}
{"url": "http://www.focus-news.net/news/2018/12/22/2604841/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 118 см, а температурата на водата 4.2 градуса. Предимно облачно и мъгливо ще е времето над българския участък на Дунав днес. Максималните температури ще са между 3° и 8°, в Свищов около 4°.", "date": "2018.12.22", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/22/2604838/pazardzhik-ustanovena-e-samolichnostta-na-dvama-ot-zaginalite-pri-tezhkata-verizhna-katastrofa-na-patya-selo-zvanichevo-selo-bratanitsa.html", "text": "Установена е самоличността на двама от загиналите при тежката верижна катастрофа на пътя село Звъничево - село Братаница. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му става въпрос за възрастно семейство от село Ветрен дол. Продължават действията по установяване на самоличността и на останалите загинали и пострадали.  Пътя между двете села е затворен, въведен е обходен маршрут по направлението село Варвара - Септемврийски ханчета. \r\nАлбена ЖИЛЕКОВА", "date": "2018.12.22", "title": "Пазарджик: Установена е самоличността на двама от загиналите при тежката верижна катастрофа на пътя село Звъничево - село Братаница"}
{"url": "http://www.focus-news.net/news/2018/12/22/2604847/glavniyat-prokuror-sotir-tsatsarov-2018-g-beshe-godinata-na-spetsializiranata-prokuratura.html", "text": "2018 г. беше годината на Специализираната прокуратура. Това каза главният прокурор Сотир Цацаров в интервю за предаването „Денят започва с Георги Любенов“ по  БНТ .  \r\n„Може да кажем че 2018 г. беше годината на Специализираната прокуратура. От тази активност Прокуратурата печели както приятели, така и врагове, едно последно социологическо проучване показа, че всичко онова, което се върши като разследване, се радва на одобрението на 83% от обществото. Що се отнася до враговете – подобни действия печелят повече и по-силни врагове. Но и ние ставаме по-силни така. Ефективността на тези акции е най-важната, защото в много случаи започваме шумно, но е от значение как ще завършват тези досъдебни производства. Затова казвам, че ефективността в крайна сметка се мери в края и съм със съвсем ясното съзнание за това“, заяви Цацаров. \r\nТой посочи, че критиците на прокуратурата не се менят. „Съвсем скоро за тях удобната теза беше една – бездействаща прокуратура, сравнявана например с румънската. И сега, когато тя стана по-действаща, започват да се издига другата теза. Просто се променя зрителният ъгъл. И тези опорни точки са свързани с това, че едва ли не в действие е пусната една репресивна машина – на прокуратурата и на КПКОНПИ. Но хората са едни и същи, менят им се гледните точки. Защото това, което се случва сега, не е удобно за тях. Техният проблем е, че тези действия на прокуратурата могат да засегнат самите тях. Едва ли от всичките тези приказки за диктатура и терор от специализирани институции българските граждани ще се притеснят. Защото огромната част от тях не са придобили на 25 години вестник, а няколко години по-късно – и предприятие. Сега идва време да бъдат зададени въпроси, на които критиците са забравили отговорите и трябва да си ги припомнят“, заяви главният прокурор и посочи, че точно това поражда техният страх.", "date": "2018.12.22", "title": "Главният прокурор Сотир Цацаров: 2018 г. беше годината на Специализираната прокуратура"}
{"url": "http://www.focus-news.net/news/2018/12/22/2604843/predsedatelyat-na-ns-tsveta-karayancheva-vetoto-na-prezidenta-stana-kato-natsionalen-sport.html", "text": "Ветото на президента стана като национален спорт. Това каза председателят на Народното събрание Цвета Караянчева в интервю за предаването „Денят започва с Георги Любенов“ по  БНТ  във връзка с наложеното от държавния глава вето върху промените в Наказателния кодекс. \r\nПопитана как ще коментира последното президентско вето, Караянчева посочи, че това е станало национален спорт. „Всеки един месец имаме вето на президента. Това е негово право, но за мен е по-нормално да си поговори с експертите от народните представители, които са внесли този закон, и да разбере какво са имали предвид. Просто диалогът липсва. Има едно високомерие, което някак си не е добро, и това създава впечатление за напрежение между институциите. Преди няколко седмици поканих президента да дойде в парламента да види какво точно правим ние“, заяви тя и посочи че непознаването на тази институция води до грешни заключения.  \r\nНа въпрос трябва ли България да купи новите изтребители F-16, Караянчева отговори, че най-важното е българските граждани да знаят къде отиват тези пари. „Трябва да се направи широк обществен дебат, за да можем да убедим всички, че това е най-добрият избор. Трябва да се доверим на специалистите – на хората, които са посочили точно тези самолети. Не бива да подценяваме работната група, която е работила по избора на самолетите. Надявам се да се направи една широка дискусия и да се одобрят от целия парламент“, заяви тя. \r\nКараянчева коментира и темата за евроизбрите догодина. „Надявам се да вдигнем избирателната активност, защото това е симптом в цяла Европа – хората много не разбират каква е ползата от евроизборите и от ЕС“, каза тя. \r\nПопитана дали е  време за програмно правителство, Караянчева отговори, че в момента има легитимно избрано правителство и което изпълнява коалиционната си програма добре. „И резултатите, които виждаме в края на тази година, го доказват“, заяви тя.", "date": "2018.12.22", "title": "Председателят на НС Цвета Караянчева: Ветото на президента стана като национален спорт"}
{"url": "http://www.focus-news.net/news/2018/12/22/2604849/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-paraskeva-v-selo-semchinovo.html", "text": "На празника на преподобни Наум Охридски, в празничния за християните неделен ден, 23 декември, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в храм „Св. Параскева“ в село Семчиново, предаде репортер на  Агенция „Фокус“ . Началото на литургията е в 09.00 часа.  \r\nНикола ПЕТКОВ", "date": "2018.12.22", "title": "Пазарджик: Константийският епископ Яков ще оглави архиерейска света Литургия в катедралния храм „Св. Параскева“ в село Семчиново"}
{"url": "http://www.focus-news.net/news/2018/12/22/2604851/aktsenti-v-predavaneto-metronom-na-radio-fokus.html", "text": "В последното издание на седмичното публицистично предаване \"Метроном\" на  Радио \"Фокус\"  за годината ще насочим внимание към обратното политическо танго в последната работна седмица на депутатите за 2018 – какви законопроекти бяха оттеглени? Какво казва  в годишната си реч почетния председател на ДПС Ахмед Доган и как я разчетоха партиите? Каква бе политическата 2018 година? На тези въпроси търсим отговорите от политическия анализатор Георги Харизанов и политолога Калоян Методиев.  \r\nКаква бе годината в отбраната? А къде сме в позицията за македонския език? Вицепремиер и министър на отбраната Красимир Каракачанов. А след това темата за южната ни съседка ще продължим с Красимир Узунов, президент на Агенция и национална радиоверига „Фокус“ и специалист по темата за Македония и проблемите на Балканите. Питаме го докъде я докара Македония през 2018, с какви надежди посреща 2019?  \r\nКаква бе 2018 в туризма? Колко чуждестранни туристи са посетили страната ни през последните месеци? Предимно от кои страни са чуждестранните посещения? Докъде стигна работата за работата по общия  балкански туристически проект питаме министърът на туризма Николина Ангелкова.  \r\nВодещ на изданието е Милослава Ангелова.", "date": "2018.12.22", "title": "Акценти в предаването \"Метроном\" на Радио \"Фокус\""}
{"url": "http://www.focus-news.net/news/2018/12/22/2604845/tsvetan-tsvetanov-gerb-nikade-v-promenite-v-nakazatelniya-kodeks-ne-se-govori-za-taen-arest-nyama-da-se-saobrazim-s-vetoto-na-prezidenta.html", "text": "Никъде в промените в Наказателния кодекс не се говори за таен арест. Това каза председателят на ПГ на ГЕРБ Цветан Цветанов и зам.-председател на партията Цветан Цветанов в предаването  Тази събота  по  бТВ  във връзка с промените в Наказателния кодекс. Той обясни, че промяната се прави заради европейска директива, приета след атентата в Париж през 2014 г. От 2016 г. в България има работна група по измененията, които трябва да бъдат направени, а от 2018 г. тече наказателна процедура за страната ни, защото всяка една страна трябва да изпълни ангажимента си, за да може се приеме тази директива във всяко едно национално законодателство на страните-членки. \r\n„Направихме максимално либералния подход, за да можем да приемем тази директива, да бъде тя съотносима и към националното законодателство“, заяви Цветанов.  \r\n„Всичко, което правим, е за да защитим сигурността на страната, сигурността на българските граждани и тези граждани, които са на територията на страната“, посочи той и добави, че с промените не се нарушават човешките права, тъй като от самото начало на задържането на едно лице то има право и се възползва от адвокатска защита. \r\nЦветанов отбеляза, че средата за сигурност вече е променена. „Нека да участваме активно в защитата и недопускането, а там където има извършено престъпление или подготвено такова - да знаем, че държавата е предприела всички мерки, за да защити живота и здравето на всички граждани“, добави той. \r\n„Разбира се , че няма да се съобразим с ветото на президента. Това е 12-ото  вето, което по никакъв начин не кореспондира с диалога, който трябва да има“, каза още Цветанов и още веднъж заяви, че промените в НК не нарушават правата на нито едно задържано лице, има само частично ограничаване за уведомяването, когато прокурорът прецени, че има достатъчно доказателства, че може да бъде осуетено разследването.", "date": "2018.12.22", "title": "Цветан Цветанов, ГЕРБ: Никъде в промените в Наказателния кодекс не се говори за таен арест - няма да се съобразим с ветото на президента"}
{"url": "http://www.focus-news.net/news/2018/12/22/2604853/varna-zabraneno-e-dvizhenieto-na-tovarni-avtomobili-nad-12-tona-po-patya-varna-burgas.html", "text": "Във връзка със засиления трафик във Варненско преди празниците до 14.00 часа днес ще бъде забранено придвижването на товарни автомобили над 12 тона по пътя за Бургас, предаде репортер на  Радио „Фокус“ – Варна . Забраната важи за моторни превозни средства с ремаркета и полуремаркета, селскостопанска и земеделска техника, трактори и специализирана строителна техника. Изключение от ограничението е в сила само за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим, уточняват от Агенция „Пътна инфраструктура“. По магистрала „Черно море“ движението до 8 километър се осъществява двупосочно в едно платно в посока Бургас поради частични ремонтни дейности на асфалтовата настилка. Ограничение за превозни средства с допустима маса над 10 тона е в сила и за пътния участък Кранево – Варна при км 83. Обходният маршрут е през Кичево – Оброчище. Движението в участъка Златни пясъци – Варна от „Евксиноград“ до курорта Св. св. Константин и Елена се осъществява двупосочно в едното платно поради ремонтни дейности на асфалтовата настилка, съобразно създадената организация за движение. Същата организация е въведена и по направлението Старо Оряхово – Гроздьово до км 17. Причината са продължаващите частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.12.22", "title": "Варна: Забранено е движението на товарни автомобили над 12 тона по пътя Варна - Бургас"}
{"url": "http://www.focus-news.net/news/2018/12/22/2604846/lokalno-makedoniya-teche-srokat-za-vnasyane-na-iskane-za-amnistiya-za-27-april.html", "text": "Вече тече срокът за внасяне на искане за амнистия във връзка със събитията в македонския парламент от 27 април 2017 година, след като Законът за амнистия бе обнародван в „Държавен вестник“, пише  скопското електронно издание „Локално“ . \r\nПрезидентът на страната Георги Иванов подписа закона в четвъртък, а той веднага бе публикуван в „Държавен вестник“ и влезе в сила. \r\nСега обвиняемите за 27 април имат срок от 5 дни след обнародването в на Закона да поискат амнистия, ако смятат, че изпълняват условията за това. Те ще трябва сами да поискат амнистия, а съда и Прокуратурата, също в срок от 5 дни, ще трябва да дадат отговор кой ще бъде помилван и кой не, отбелязва изданието. \r\nПревод и редакция:", "date": "2018.12.22", "title": "„Локално“ (Македония): Тече срокът за внасяне на искане за амнистия за 27 април"}
{"url": "http://www.focus-news.net/news/2018/12/22/2604855/glavniyat-prokuror-sotir-tsatsarov-pretendentite-za-posta-glaven-prokuror-shte-badat-podlozheni-kakto-na-politicheski-taka-i-na-lichni-ataki.html", "text": "Претендентите за поста главен прокурор ще бъдат подложени както на политически, така и на лични атаки. Това каза главният прокурор Сотир Цацаров в интервю за предаването „Денят започва с Георги Любенов“ по  БНТ . Цацаров посочи, че очаква оспорвана надпревара за свой наследник. „Но се надявам да бъде човек, който да запази независимостта на институцията“, заяви той.  \r\nЦацаров определи убийството на Виктория Маринова в Русе като най-запомнящото се за него от отиващата си година. „Това убийство, това престъпление, бих казал в личен план, а и в план, който е свързан с работата на моите колеги, пряко ангажирани с това, може би е най-голямото ни и най-силно изпитание, включително и на психиката и на професионализма през изминалата година“, за още той и посочи, че убийството не е свързано с професионалната ѝ дейност. \r\nПо отношение на споровете около това дали трябва или не да бъдат в ареста бившата кметица на кв. „Младост“ Десислава Иванчева и другите подсъдими по това дело, Цацаров посочи, че последната дума ще има Апелативният съд. По думите му условията в арестите за всички задържани са еднакви. „Българските затвори и българските следствени арести са в ужасни битови условия. И тези ужасни битови условия не са само за Иванчева“, заяви той.", "date": "2018.12.22", "title": "Главният прокурор Сотир Цацаров: Претендентите за поста главен прокурор ще бъдат подложени както на политически, така и на лични атаки"}
{"url": "http://www.focus-news.net/news/2018/12/22/2604854/sport-borusiya-dortmund-specheli-derbito-na-varha-sreshtu-myonhengladbah.html", "text": "Лидерът в германската Бундеслига Борусия Дортмунд победи с 2:1 Борусия Мьонхенгладбах в мач между първите двама в първенството и завърши полусезона на първо място с 42 точки. С тази победа възпитаниците на Лусиен Фаре успяха да увеличат аванса си пред Гладбах и Байерн Мюнхен на девет точки. Шампионите от Мюнхен обаче гостуват довечера на Айнтрахт Франкфурт и ако не загубят, излизат еднолично на втора позиция.", "date": "2018.12.22", "title": "Спорт: Борусия (Дортмунд) спечели дербито на върха срещу Мьонхенгладбах"}
{"url": "http://www.focus-news.net/news/2018/12/22/2604850/ria-novosti-v-london-zadarzhaha-zapodozreni-za-puskaneto-na-dronove-nad-letishteto-getuik.html", "text": "Полицията в Съсекс обяви, че е задържала двама заподозрени, които може да са участвали в пускането на безпилотни летателни апарати (БПЛА), които парализираха работата на лондонското летище Гетуик, предава  РИА Новости . \r\nКакто съобщиха от полицията, заподозрените са задържани в петък късно вечерта. Детайли не се разкриват. \r\nПрез последните два дни едно от основните летища на британската столица работи с прекъсвания заради появяването на неизвестни дронове. Инцидентът наруши плановете на повече от сто хиляди души. \r\nНормалното функциониране на аеропорта бе възстановено чак на сутринта на 21 декември. Повишените мерки за сигурност се запазват и до този момент. \r\nПревод и редакция:", "date": "2018.12.22", "title": "РИА Новости: В Лондон задържаха заподозрени за пускането на дронове над летището Гетуик"}
{"url": "http://www.focus-news.net/news/2018/12/22/2604852/glavniyat-prokuror-sotir-tsatsarov-neka-vetoto-na-prezidenta-se-izpolzva-za-da-se-napravi-naredbata-raboteshta.html", "text": "Ако на ветото на президента се реагира на инат, нещата не биха били добри – то трябва да се използва, за да се направи наредбата работеща. Това каза главният прокурор Сотир Цацаров в интервю за предаването „Денят започва с Георги Любенов“ по  БНТ . \r\n„Не мисля, че държавният глава наложи вето с мотиви, които са свързани с репресивен апарат. В ареста на един човек няма нищо тайно. Проблемът е, че се предвижда в изпълнение на европейска директива, уведомяването на конкретни лица, че лицето е задържано, да може да бъде удължено. Смятам, че тази мярка е разумна, но тя трябва да се прецизира. И от кръга на лицата, които не трябва да бъдат уведомявани, да изключим семейството, защото това е абсурд. Тази мярка според мен е приложима само за най-тежките престъпления. Тук не става дума толкова за политически диалог или критика, че се въвеждала репресия, а става дума за недообмислена правна техника. Ако на това вето се реагира на инат, тогава нещата не биха били добри. Т.е. нека ветото да се използва за това, че да се направи наредбата работеща“, заяви Цацаров. \r\nНа въпрос как ще коментира критиките на Лозан Панов, Цацаров отговори, че единственият общ език, който може да се намери с него, е този по задължение. „Комуникирам с него само в рамките на закона като с ръководител на друга институция. Ние с него имаме съвсем различни ценностни системи. Защото ми е трудно да приема, че смисълът на неговите обществени изяви е само и единствено атаката към прокуратурата, но не виждам нищо друго. До настоящия момент аз съм чул само критики – и към Прокуратурата, и към Народното събрание. Не съм чул от Панов нито една идея, ако някога успее да формулира такава, мнението ми за него може и да се промени“, заяви той.", "date": "2018.12.22", "title": "Главният прокурор Сотир Цацаров: Нека ветото на президента се използва, за да се направи наредбата работеща"}
{"url": "http://www.focus-news.net/news/2018/12/22/2604859/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Нормално е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.12.22", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/12/22/2604862/tass-oshte-edin-chovek-zagina-zaradi-blokadite-na-patishtata-ot-zhaltite-zhiletki.html", "text": "Шофьор загина, след като се вряза в камион, участващ в блокадата на пътищата във Франция от „жълтите жилетки“ в град Перпинян (департамент Източни Пиренеи, в южната част на страната), съобщи в събота телевизионния канал BFM, позовавайки се на източник, близък до разследването, предава  ТАСС . \r\nКакто се посочва, инцидентът се е случил в около 00:45 българско време в събота, когато 36-годишният шофьор е загинал на мястото на аварията. След случилото се „жълтите жилетки“ веднага са прекратили блокадата на пътя. „Загиналият водач стана десетата жертва, свързана с действията на движението“, подчертава ТВ каналът. \r\nИнциденти с фатален изход започнаха да се случват от самото начало на протестите на „жълтите жилетки“ в средата на ноември, припомня руската агенция. По-голямата част от тях са свързани с пътно-транспортни произшествия, случващите се, когато манифестантите блокират или ограничават движението по автомобилните пътища и кръстовища. Една възрастна жена загина, когато в нейната стая, по време на провеждаща се в близост демонстрация, влетя и се взриви граната със сълзотворен газ. \r\nПревод и редакция:", "date": "2018.12.22", "title": "ТАСС: Още един човек загина заради блокадите на пътищата от „жълтите жилетки“"}
{"url": "http://www.focus-news.net/news/2018/12/22/2604856/pazardzhik-pet-sa-veche-zhertvite-na-tezhkata-katastrofa-mezhdu-selata-zvanichevo-i-bratanitsa.html", "text": "Пет са вече жертвите на тежката катастрофа между селата Звъничево и Братаница. Това съобщи за  Радио „Фокус“ – Пазарджик  д-р Васил Вълчев, директор на МБАЛ - Пазарджик. „Три тежко пострадали жени при верижната катастрофа на пътя между селата Звъничево и Братаница са докарани от Спешната помощ в Областната болница в Пазарджик\", посочи той. По думите му една от пострадалите жени е починала, тъй като е била докарана в критично състояние, несъвместимо с живота. „Другите две жени са с по-леки травми. Все още са под наблюдение в Спешното отделение на пазарджишката болница. Най-вероятно ще бъдат освободени за домашно лечение“, уточни д-р Вълчев. Той допълни, че починалата жена е била служител на Областната болница. \r\nАлбена ЖИЛЕКОВА", "date": "2018.12.22", "title": "Пазарджик: Пет са вече жертвите на тежката катастрофа между селата Звъничево и Братаница"}
{"url": "http://www.focus-news.net/news/2018/12/22/2604863/kmetat-na-sofiya-yordanka-fandakova-kachestvoto-na-vazduha-e-vodeshta-temata-v-gradskiya-dneven-red-na-sofiya-i-na-vsichki-golemi-gradove.html", "text": "Качеството на въздуха е водеща темата в градския дневен ред на София и на всички големи градове. Това каза кметът на София Йорданка Фандъкова в интервю за предаването „Годината“ по  „Дарик“ радио . Попитана коя според нея е думата на 2018 г., Фандъкова отговори: „Миналата година казвах, че думата е „въздух“ и тя продължава да бъде актуална. Това е темата, която е водеща в градския дневен ред на София и на всички големи градове, защото все повече хора започват да осъзнават, че от всички граждани и от всички институции зависи да направим качеството на въздуха по-добро“. \r\nТя посочи, че около 55 000 домакинства на територията на Столична община се отопляват на твърдо битово гориво. „А това особено през зимата е най-сериозният източник на замърсявания на въздуха. Това е и една от най-важните мерки, които заложихме. Като общо над 100 са мерките за подобряване качеството на въздуха и това на практика са мерките, които всички градове предприемат. Важно беше да намерим подхода и механизма да подкрепим граждани и домакинства, които сами не биха могли да се справят. И сега имаме два проекта, които ще ни подпомогнат до три години да подменим безвъзмездно инсталациите на 1/3 от домакинствата, които се отопляват на твърдо битово гориво“, заяви Фандъкова. Тя припомни, че в началото на годината е предложила няколко законодателни промени, които правителството вече е приело. \r\n„Това е една малка част от усилията. Предложили сме и въвеждане на стикери за екологичен стандарт на автомобилите, така че да може в дни със завишени норми на фини прахови частици да затваряме определени зони в града, съчетано с въвеждане на буферни паркинги, „зелен билет“ и за в бъдеще – безплатен градски транспорт. Но въвеждането на безплатен градски транспорт няма да даде резултат, без да въведем и останалите неща. Борбата с мръсния въздух е свързана с промяна на начина на живот“, каза още Фандъкова и посочи, че стимулирането на обществения и велосипедния транспорт също е изключително важно. „Предстои следващата седмица да пуснем нови 30 автобуса на природен газ. До края на следващата година ще подменим 90% от автобусите в движение на градския транспорт. Вчера пуснахме 10 нови автобуси до Витоша и днес хората вече ги използват“, заяви тя.", "date": "2018.12.22", "title": "Кметът на София Йорданка Фандъкова: Качеството на въздуха е водеща темата в градския дневен ред на София и на всички големи градове"}
{"url": "http://www.focus-news.net/news/2018/12/22/2604864/veliko-tarnovo-spektakalat-dyado-koleda-zdravey-shte-bade-predstaven-v-chitalishte-iskra.html", "text": "Спектакълът „Дядо Коледа, здравей!“ на Куклен театър „Весел“ ще бъде представен в читалище „Искра. От 11.00 часа днес Дядо Коледа ще гостува в читалището, съобщиха за  Радио „Фокус“ – Велико Търново  домакините. Постановката „Дядо Коледа, здравей!” е едно от любимите заглавия в репертоара на Кукления театър за децата не само от Велико Търново, но и в цяла България. Драматизацията и постановката са на Веселин Василев, а музикалното оформление – на Петър Атанасчев. В спектакъла участват актьорите Елка Баланова и Веселин Василев и специалният гост – Дядо Коледа.  \r\nОсвен фотосесия с Дядо Коледа с всеки желаещ, зрителите отново ще опитат своя късмет – петима от тях ще получат специален пропуск за безплатно посещение на следващи спектакли през 2019 година. \r\nПроектът за съботните спектакли за семейна публика на Куклен театър „Весел“ се реализира с подкрепата на Община Велико Търново. \r\nМария НЕДЕВА", "date": "2018.12.22", "title": "Велико Търново: Спектакълът „Дядо Коледа, здравей!“ ще бъде представен в читалище „Искра"}
{"url": "http://www.focus-news.net/news/2018/12/22/2604866/plovdiv-zasilen-potok-ot-patnitsi-se-otchita-na-chetirite-avtogari-v-grada.html", "text": "Засилен поток от пътници се отчита на четирите автогари в града. Това съобщиха за  Радио „Фокус“ – Пловдив  дежурните диспечери на автогарите „Юг“, „Север“ , „Родопи“ и  на новата автогара при Централната жп гара. Най-много са пътуващите до София, също до близките села в областта на територията на общините Съединение, Родопи, Садово, Асеновград и Карлово. Почти всички от закупените билети за без предварителна резервация. От автогарите припомнят, че междуградските автобусни линии в Пловдив изпълняват по-малко курсове в празничните дни за Коледа и Нова година. Всички, които смятат да пътуват за предстоящите празници, трябва да се информират предварително за разписанието на желаните автобуси. \r\nТони МИХАЙЛОВ", "date": "2018.12.22", "title": "Пловдив: Засилен поток от пътници се отчита на четирите автогари в града"}
{"url": "http://www.focus-news.net/news/2018/12/22/2604858/pazardzhik-obshto-11-avtomobila-sa-uchastvali-vav-verizhnata-katastrofa-v-selo-zvanichevo.html", "text": "Общо 11 автомобила са участвали във верижната катастрофа в село Звъничево. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му четири от превозните средства са участвали в тежката катастрофа, при която загинаха петима души, а седем други автомобила са катастрофирали след тях. Инцидентът е станал на надлеза в селото. „Движещите се зад четирите катастрофирали коли са се опитали да спрат, но заради хлъзгавата настилка са предизвикали още три леки пътнотранспортни произшествия“, уточни Стоянов. Той добави, че към момента продължава огледа на мястото на тежкия пътен инцидент. \r\nАлбена ЖИЛЕКОВА", "date": "2018.12.22", "title": "Пазарджик: Общо 11 автомобила са участвали във верижната катастрофа в село Звъничево"}
{"url": "http://www.focus-news.net/news/2018/12/22/2604865/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха за  Агенция „Фокус“  от  ГД „Гранична полиция“ . Нормален е трафикът на всички конотролно-пропускателни пунктове по границите с Румъния, Сърбия, Македония и Гърция.", "date": "2018.12.22", "title": "ГД „Гранична полиция“: Интензивен е трафикът за товарни автомобили на изход на ГКПП  „Капитан Андреево“"}
{"url": "http://www.focus-news.net/news/2018/12/22/2604857/chetiristrannata-sreshta-v-belgrad-zapochva-v-1030-chasa-preskonferentsiyata-e-ot-1200-chasa.html", "text": "Четиристранната среща на високо равнище между България, Гърция, Румъния и Сърбия ще започне в 10:30 българско време в президентството в Белград, съобщава специалният пратеник на  Агенция „Фокус“ . \r\nОчаква се разговорите между премиерите на България, Гърция и Румъния - Бойко Борисов, Алексис Ципрас и Виорика Дънчила и президента на Сърбия Александър Вучич да приключат в около 12.00 часа, след което ще се състои и съвместната пресконференция на лидерите.  \r\nТереза ГЕРОВА", "date": "2018.12.22", "title": "Четиристранната среща в Белград започва в 10.30 часа, пресконференцията е от 12.00 часа"}
{"url": "http://www.focus-news.net/news/2018/12/22/2604860/nova-tv-makedoniya-edi-rama-othvarli-iskaneto-na-belgrad-kosovo-e-suverenna-darzhava-reshava-samostoyatelno.html", "text": "Албанският премиер Еди Рама отговори на писмата на сръбския си колега Ана Бърнабич, в което тя го призовава да използва влиянието си върху властите в Прищина, за да ги убеди да отменят решенията си за налагане на вносни мита от 100% върху стоките от Сърбия и БиХ и за трансформиране на Косовските сили за сигурност във Въоръжени сили, предава  скопският телевизионен канал „Нова ТВ“ . \r\n„Драга колежке. Абсолютно е невъзможно за мен да разбера вашия призив „да преразгледаме нашата позиция за подкрепа на независимостта“... Позицията на Албания е, че Косово е независима и суверенна държава, която взима съответните решения самостоятелно и другите трябва да ги уважават като израз на сувренната воля на косовския народ чрез демократично избраните лидери“, пише Рама. \r\nОсвен това той припомня, че Бърнабич и сръбският президент Александър Вучич са се съгласили да постигнат помирение чрез регионално сътрудничество, което нарушават, по думите на Рама, чрез пречките, които се създават на Косово за присъединяване към международните организации, като ЮНЕСКО и ИНТЕРПОЛ. \r\n„Албания подкрепя диалога Косово-Сърбия с посредничеството на ЕС. Но ние не можем да не кажем, че под маската на диалога, Сърбия създаде неприятелски пречки и действа срещу Косово, което нанася вреди на всеобхватното регионално сътрудничество и което не приляга на страна-кандидат за членство в Съюза. Ние вярваме, че следването на пътя на диалога, с искреност и реализъм, е единствената успешна алтернатива за постигане на обвързващи и устойчиви решения за двете страни, както и за мира и стабилността в региона“, обяснява албанският премиер на Ана Бърнабич. \r\nПревод и редакция:", "date": "2018.12.22", "title": "„Нова ТВ“ (Македония): Еди Рама отхвърли искането на Белград: Косово е суверенна държава, решава самостоятелно"}
{"url": "http://www.focus-news.net/news/2018/12/22/2604870/varna-politsiyata-provezhda-zasileni-proverki-v-oblastta-za-shofirane-sled-upotreba-na-alkohol-i-narkotitsi.html", "text": "Полицията провежда засилени проверки в областта за шофиране след употреба на алкохол и наркотици. Това съобщиха за  Радио „Фокус“ – Варна  от Областната дирекция на МВР. През празничните дни ще се следи за управление на моторни превозни средства без свидетелство за правоспособност и с превишена скорост. Създадена е организация да се използва целият наличен състав, както и на целия автомобилен парк, с цел осигуряване на видимо полицейско присъствие във всички обекти с масово струпване на хора и автомобили, както и в малките населени места.  \r\nПо отношение на пътната безопасност около празниците също ще се осигури активно полицейско присъствие за регулиране и подпомагане на движението по пътищата. Предвиждат се засилени полицейски проверки на водачи с рисково поведение, свързано с неправилно изпреварване, неправилни маневри и отнемане на предимство. \r\nДиана СТОЕВА", "date": "2018.12.22", "title": "Варна: Полицията провежда засилени проверки в областта за шофиране след употреба на алкохол и наркотици"}
{"url": "http://www.focus-news.net/news/2018/12/22/2604848/tsvetan-tsvetanov-gerb-nay-dobriyat-izbor-na-iztrebitel-e-f-16-reshenieto-e-ekspertno.html", "text": "Предложението на Министрите на отбраната и на икономиката да се преговоря със САЩ за нов тип боен самолет – изтребител F-16, е експертно. Това каза председателят на ПГ на ГЕРБ Цветан Цветанов и зам.-председател на партията Цветан Цветанов в предаването  Тази събота  по  бТВ . Той обясни, че предстои да започне съгласувателна процедура, която ще продължи около 14 дни и на следващото заседание на Министерски съвет ще се вземе решение. \r\n„Очаквам в рамките на януари месец този дебат да бъде приключен в рамките на българския парламент. Изборът за F-16 е най-добър от стратегическа гледна точка за защита на националната сигурност. Да погледнем страните-членки на НАТО, които са наши съседи – Гърция, Румъния, Турция са с F-16”, каза Цветанов. \r\nЛидерът на ПГ на ГЕРБ посочи, че в Чехия и Унгария също са предпочели F-16 пред „Грипен”. „За тях президентът Радев много алармираше и защитаваше. В служебния кабинет направиха една непрозрачна процедура, за да може правителството, назначено от Румен Радев да избере „Грипен” и да елиминира всички останали”, коментира лидерът на ПГ на ГЕРБ.", "date": "2018.12.22", "title": "Цветан Цветанов, ГЕРБ: Най-добрият избор на изтребител е F-16, решението е експертно"}
{"url": "http://www.focus-news.net/news/2018/12/22/2604873/mvr-patnata-obstanovka-v-stranata-kam-tozi-chas-e-spokoyna-strupvane-na-avtomobili-ima-edinstveno-v-rayona-na-tunela-vitinya-na-am-hemus.html", "text": "Пътната обстановка в страната към този час е спокойна. Това съобщиха за  Агенция „Фокус“  от пресцентъра на МВР. Умерено натоварено е движението по пътищата. Единствено има струпване на повече автомобили в района на тунела „Витиня“ на АМ „Хемус“ в посока Ботевград, заради ремонтите дейности. Няма други затворени пътища освен Звъничево – Варвара, където тази сутрин стана тежка верижна катастрофа. Обходът в през Лозен. Няма други регистрирани тежки пътни инциденти. \r\nОт МВР препоръчват шофьорите да съобразяват скоростта, особено във влажни участъци, където би могло да има хлъзгави настилки.", "date": "2018.12.22", "title": "МВР: Пътната обстановка в страната към този час е спокойна, струпване на автомобили има единствено в района на тунела „Витиня“ на АМ „Хемус“"}
{"url": "http://www.focus-news.net/news/2018/12/22/2604872/v-belgrad-zapochna-chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya.html", "text": "В Белград започна Четиристранната среща на високо равнище между България, Гърция, Румъния и Сърбия, предаде специалният пратеник на  Агенция \"Фокус\" . Премиерите на България, Гърция и Румъния - Бойко Борисов, Алексис Ципрас и Виорика Дънчила, и президентът на Сърбия Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.   \r\nВ рамките на разговорите в Белград Виорика Дънчила ще запознае лидерите от формата с приоритетите на румънското председателство на Съвета на Европейския съюз,  което започва на 1 януари 2019 г. \r\nОчаква се разговорите да продължат около един час, а след това ще дадат пресфонференция. \r\nСрещата на четиримата лидери е шеста по ред, като за втори път домакин на събитието е държавният глава на западната ни съседка. Първата среща в Белград на формата бе организирана на 9 декември 2017 г. Основни теми тогава бяха развитието на икономическото сътрудничество, укрепването на регионалната стабилност и подкрепата на европейската интеграция на държавите от региона.   \r\nВ делегацията на премиера в Белград е също и министърът на младежта и спорта Красен Кралев. Той който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна.   \r\nТереза ГЕРОВА", "date": "2018.12.22", "title": "В Белград започна Четиристранната среща на високо равнище между България, Гърция, Румъния и Сърбия"}
{"url": "http://www.focus-news.net/news/2018/12/22/2604874/politologat-kaloyan-metodiev-imame-nuzhda-ot-kardinalno-nov-model-za-upravlenie-s-nov-moral-tseli-i-institutsii.html", "text": "Имаме нужда от кардинално нов модел за управление с нов морал, цели и институции. Това каза в интервю за седмичното обзорно предаване „Метроном“ на Радио „Фокус“ политологът Калоян Методиев. Според трябва да има предсрочни избори, за да излезе държавата ни от дъното на класациите в ЕС. Освен това първостепенна задача е да се раздели политиката и да се отсеят корумпирани и некорумпирани както и сенчест бизнес и организирана престъпност, който води политиката ни, поясни политологът. Методиев коментира, че не е добро предложението на председателят на ДПС Ахмед Доган за програмно правителство. „Ахмед Доган правилно е назовал проблемите в държавата ни, назовават ги и гражданите като 82 % не са доволни от случващото се в България. На същото мнение са и всевъзможни външни организации, статистики и институции, но от гледна точка за идеята на програмен кабинет това не почива на реалността и няма подобни условия. Има друг исторически процес, които вървят със смяната на поколението и с желание за кристализиране. А една радикална промяна, която изключва каквото и да е договаряне в обществото в момента и в широк консенсус първо трябва да минем през широко разделение“, поясни политологът. Калоян Методиев обобщи, че изминалата година е била под знака на скандали, напрежение в коалицията и война между институциите. По думите му това е година, която е загубена за България от гледна точка на политическо развитие и постигнати резултати. Политологът добави, че в момента България е нефункционираща държава, която няма подобрение в нито един сектор, а след българското европредседателство изводите са: влошени отношения с Македония, блокиране за присъединяването ни в Шенген и пропилени инвестиции, каза Калоян Методиев.", "date": "2018.12.22", "title": "Политологът Калоян Методиев: Имаме нужда от кардинално нов модел за управление с нов морал, цели и институции"}
{"url": "http://www.focus-news.net/news/2018/12/22/2604868/kmetat-na-sofiya-yordanka-fandakova-osnovnata-greshka-pri-remonta-na-ul-graf-ignatiev-beshe-che-propusnahme-momenta-za-seriozna-komunikatsiya-s-grazhdanite.html", "text": "Основната грешка при ремонта на ул. „Граф Игнатиев“ беше, че пропуснахме момента за сериозна комуникация с гражданите. Това каза кметът на София Йорданка Фандъкова в интервю за предаването „Годината“ по  „Дарик“ радио . \r\nФандъкова посочи, че урокът, който Общината е научила по повод на ремонта на ул. „Граф Игнатиев“, е, че само работа не е достатъчна. „Ние положихме сериозни усилия, за да реализираме проекта и пропуснахме момента със сериозна комуникация с гражданите. Този ремонт беше абсолютно необходим. Но реконструкцията на улицата не е само плочи и павета – това е проект с огромни инвестиции в подземната инфраструктура, където имаше пълен хаос. Подменена е канализацията, както и част от топлопреносната мрежа“, обясни Фандъкова и добави, че трамваят по ул. „Граф Игнатиев“ от два дни вече е в движение. „Този проект беше подготвян пет години. Така че ако говорим за пропуск, пропускът е, че не направихме всичко възможно да проведем добра комуникация с гражданите“, заяви тя. \r\nФандъкова обясни, че през септември 2019 г. част от третия лъч на метрото ще бъде пуснат. „Това са 8 километра – от кв. „Красно село“ до бул. „Владимир Вазов“. Още 4 км изграждаме до кв. „Горна баня“, които ще бъдат готови в първата половина на 2020 г. Това са нови 20 км от третата линия на метрото, което означава, че около половин милион души дневно ще могат да се возят на най-удобния и най-екологичен градски транспорт“, каза още тя и припомни, че за този проект са заложени 306 млн. лв. в бюджета на Столична община. \r\nКметът на София коментира и темата за спрения микробус с подаръци за деца в Босилеград. „С намесата на премиера тези подаръци са вече там“, заяви тя.За „Политик на 2018 г.“ Фандъкова посочи еврокомисаря Мария Габриел, а за „Събитие на 2018 г.“ – българското европредседателство.", "date": "2018.12.22", "title": "Кметът на София Йорданка Фандъкова: Основната грешка при ремонта на ул. „Граф Игнатиев“ беше, че пропуснахме момента за сериозна комуникация с гражданите"}
{"url": "http://www.focus-news.net/news/2018/12/22/2604871/nachaloto-na-sreshtata-v-belgrad-se-bavi-zashtoto-aleksis-tsipras-go-nyama.html", "text": "Делегациите на България, Сърбия и Румъния пристигнаха в президенството в Белград, но четиристранната среща на високо равнище все още не е започнала, защото гръцката делегация, оглавявана от премиера Алексис Ципрас, все още не е пристигнала 20 минути след часа (10:30 българско време), в който бе обявено, че ще започне мероприятието, предава специалният пратеник на Агенция \"Фокус\" от мястото на събитието. \r\nОчаква се страните да обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  \r\nСрещата на четиримата лидери е шеста по ред, като за втори път домакин на събитието е държавният глава на западната ни съседка. Първата среща в Белград на формата бе организирана на 9 декември 2017 г. Основни теми тогава бяха развитието на икономическото сътрудничество, укрепването на регионалната стабилност и подкрепата на европейската интеграция на държавите от региона.  \r\nВ делегацията на премиера в Белград е също и министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна.  Тереза ГЕРОВА", "date": "2018.12.22", "title": "Началото на срещата в Белград се бави, защото Алексис Ципрас го няма"}
{"url": "http://www.focus-news.net/news/2018/12/22/2604869/korneliya-ninova-bsp-nay-trudnata-mi-bitka-prez-2018-g-beshe-za-istanbulskata-konventsiya-zashtoto-sreshtu-nas-byaha-i-partii-ot-nasheto-lyavo-evropeysko-semeystvo.html", "text": "Най-трудната ми битка през 2018 г. беше за Истанбулската конвенция, защото срещу нас бяха и партии от нашето ляво европейско семейство. Това каза председателят на БСП Корнелия Нинова в интервю за предаването „Годината“ по  „Дарик“ радио . \r\nКорнелия Нинова посочи, че думата на 2018 г. е „скандал“, а като събитие на годината тя посочи протеста на майките на деца с увреждания. „Това е едно събуждане на гражданска енергия, което видяхме и при Истанбулската конвенция. Всъщност това са двете събития на 2018 г. Преди две години, когато пледирахме за еднакво качество в храните, това беше определено като антиевропейско поведение, а днес е обратното. Сега се твърди, че да си срещу Истанбулската конвенция е антиевропейско. Антиевропейско ли е да браниш Конституцията, да браниш семейните ценности, да браниш културата на българското общество? Не, не е антиевропейско. Не можем да се съгласим категорично да има трети пол, както и децата сами да имат възможност да определят своя пол. Много дълго я водихме тази битка и това беше най-трудната ми битка през 2018 г., защото срещу нас освен ГЕРБ бяха и партии от нашето ляво европейско семейство - ПЕС, имаше и вътрешен натиск, имаше и външен натиск от Европа“, заяви тя. \r\nНинова посочи, че не е отишла на конгреса нас ПЕС в Лисабон, защото там заедно с подкрепата за Истанбулската конвенция и пакта за миграция на ООН, в общ пакет е трябвало да се гласува за всички политики в Европа. „И ти нямаш избор – или гласуваш всичко в пакет и го одобряваш, или ставаш и напускаш, както направи нашата делегация. Моето неприсъствие там е знак за несъгласие. Пратиха ни специална мисия от ПЕС да ни притиска в България, но удържахме и на този натиск“, каза още лидерът на БСП. \r\nНинова посочи, че предизборната кампания за евроизборите ще бъде да се гласува за представители на БСП в европейския парламент, които са против Истанбулската конвенция и против пакта за миграцията на ООН. „Към момента няма яснота за листите, те ще се редят от март нататък“, обясни тя и посочи, че мнението на БСП споделят и други леви партии в ПЕС като тези на Полша, Чехия и Словакия. „Правителства се клатят заради такива теми, виждате какво стана в Белгия. Тези две теми – Истанбулската конвенция и пактът за миграция на ООН, не са партийна тема и в различните партийни семейства има различни мнения. Дори и в ЕНП натиснаха ГЕРБ за Истанбулската конвенция – те я приеха, внесоха я, противопостави се българското общество и те се дръпнаха“, каза още Нинова и посочи, че по тези теми не трябва да има деление на ляво и дясно.", "date": "2018.12.22", "title": "Корнелия Нинова, БСП: Най-трудната ми битка през 2018 г. беше за Истанбулската конвенция, защото срещу нас бяха и партии от нашето ляво европейско семейство"}
{"url": "http://www.focus-news.net/news/2018/12/22/2604877/plovdiv-koledno-blagotvoritelno-motoshestvie-shte-se-provede-v-grada-na-25-dekemvri.html", "text": "Коледно благотворително мотошествие под мотото „Отвори сърцето си, дари усмивка“ ще се проведе в Пловдив на 25 декември. Това съобщиха за  Радио „Фокус“ – Пловдив  организаторите на инициативата. Мотошествието ще потегли в 11.30 часа навръх Коледа от зала „Колодрума“ в Пловдив, като ще премине през булевардите „Освобождение“, „Цариградско шосе“, „Източен“, „Марица“, „Цар Борис III Обединител“, „Дунав“, „Васил Априлов“, „Христо Ботев“, „Коматевско шосе“ и „Никола Вапцаров“, също по улиците „Пере Тошев“ и „Генерал Тоблебен“. Мъжете с мотори ще бъдат облечени в костюми на Дядо Коледа, а дамите ще се преобразят като Снежанка. Ще бъде посетен Комплекс за социални услуги „Олга Скобелева“, където децата ще бъдат зарадвани с подаръци и лакомства. Всички желаещи могат да направят и дарение в някоя от поставените благотворителни кутии на близо десет места в града – в магазини, заложни къщи, офиси на туристически агенции, ресторанти и бензиностанции. \r\nТони МИХАЙЛОВ", "date": "2018.12.22", "title": "Пловдив: Коледно благотворително мотошествие ще се проведе в града на 25 декември"}
{"url": "http://www.focus-news.net/news/2018/12/22/2604867/statiya-na-bedzhet-patsoli-zashto-e-vreme-za-armiya-na-kosovo.html", "text": "Вицепремиерът и министър на външните работи на Косово Беджет Пацоли написа статия за EU Observer по повод решението на Прищина да пристъпи към трансформиране на Косовските сили за сигурност (КСС) в пълноценни въоръжени сили, като  държавната „Радио и телевизия Косово“ (RTK)  я представя без редакторска намеса. \r\n„Подобно на всяка суверенна, независима държава, Косово иска да има армия, за да защити своята териториална цялост и гражданите си от всички нейни общности. Ето защо започваме процеса на трансформиране на мандата на Косовските сили за сигурност (КСС). Това ще се състои в дисциплинирания и прозрачен преход на КСС към професионална, мултиетническа армия, която ще е оперативно съвместима с НАТО. \r\nСегашната КСС е леко въоръжена сила от 2500 души, обучена от НАТО с отговорност да реагира при кризи, гражданска защита и да бъде на разположение на властите. Проектозаконите, гласувани в нашия парламент миналата седмица, предвиждат армия от 5000 активни войници и 3000 резервисти. В обобщение, това представлява логично и естествено заключение за развитието на апаратите за сигурност на Косово. \r\nТова е необходима стъпка за Косово, както като самодостатъчна национална държава, така и като член на международната общност. Трансформацията на КСС символизира статута на Косово като независима държава, която 116 държави-членки на ООН потвърдиха, заедно с 82% от държавите-членки на ЕС и 86% от страните-членки на НАТО. Защо сега? \r\nЗащо сега продължаваме с това? По-добрият въпрос е, защо не сега? Няма време като настоящето, когато става въпрос за защита на хората. Излишно е да казвам, че най-важният въпрос в дневния ред на външната ни политика се отнася до постоянния ни диалог със Сърбия. Развитието на Косово, сигурността на хората и стабилността на по-широкия регион не могат да бъдат заложници на този въпрос. Понастоящем нашият проект се подкрепя от няколко ключови членове на НАТО, включително САЩ. \r\nНо е важно случаят да бъде представен на широката международна общност, защото все още има заблуди относно намерението на нашия проект. Цялостната логика е, че установените и трансформирани КСС ще бъдат фактор за вътрешното успокояване на Косово и за стабилността в един нестабилен регион. Нещо повече, статуквото на нашето споразумение за национална сигурност не е устойчиво, а ролята на КСС ще бъде от решаващо значение, за да се защитят всички хора в Косово с повишен професионализъм и строго военна нагласа. Най-важното е, че нашата амбиция е да създадем наистина всеобхватна армия, независимо от етническата принадлежност, която да укрепи мирно косовската идентичност и националност и да бъде трамплин за преодоляване на регионалната фрагментация. \r\nПреходът на КСС ще включва и ще представлява всички, които живеят в Косово. Разбира се, КСС ще бъде от решаващо значение за поддържането на суверенитета на Косово в пълна координация с отбранителните способности на съседите му. Това ще даде възможност на Косово да допринесе за регионалната и международната сигурност, както в краткосрочен, така и в дългосрочен план, чрез участие в многостранни операции за поддържане на мира и в засилени механизми за колективна сигурност. \r\nЧаст от стратегическата цел на Косово е скоро да стане член на НАТО като съседите си Албания, Черна гора и Македония. Като част от нашите ангажименти като равноправен и пълноправен член на международната общност, ние искаме да бъдем страна, която е не само потребител на сигурността, но и надежден доставчик на сигурност. Като такава тя е и важна и необходима стъпка за нашите съюзници. \r\nЧрез повишаване на възможностите и опита на КСС, чрез обучение на персонала и модернизиране на оборудването, ние се стремим да насърчим сътрудничеството в сферата на  сигурността на Косово със своите съседи, ЕС и САЩ за справяне с международните предизвикателства пред сигурността. През следващата година ще отбележим двадесет години от началото на въздушните удари на НАТО, на 24 март 1999 г., което сложи край на етническото прочистване на косовските албанци от сръбския режим на Слободан Милошевич. \r\nЗавинаги ще бъдем благодарни на ръководените от НАТО сили в Косово, които донесоха стабилността и сигурността на младата ни страна и обучиха нашите нововъзникващи сили за сигурност през последните две десетилетия. Но, както се казва, човек се отплаща на учителя лошо, ако винаги остава просто един ученик. Косово дължи на своя народ и на международната общност да предприеме тази стъпка. \r\nПризовавам всички членове на НАТО да следват примера на Съединените щати в подкрепата за КСС\". \r\nПревод и редакция:", "date": "2018.12.22", "title": "Статия на Беджет Пацоли: Защо е време за Армия на Косово"}
{"url": "http://www.focus-news.net/news/2018/12/22/2604879/georgi-harizanov-politicheski-analizator-programen-kabinet-ot-vsichki-balgarski-partii-e-nay-lesniyat-nachin-da-se-unishtozhi-vsichko-postignato.html", "text": "Програмен кабинет от всички български партии е най-лесният начин да се унищожи всичко постигнато. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Няма разместване на пластовете и няма промяна в баланса на четирите големи партии, които да предполагат нова легитимност или нелегитимност на сегашното управление, обясни той. Развитието на страната не е спряло, въпросът е за скоростта на развитието, уточни Георги Харизанов. Според него е изключително важно търсенето на воля в управляващото мнозинство и провокирането на мерки и решения за по-бърз икономически растеж. “Първо, не се намираме в ситуация на перманентно изоставане, второ – да, сякаш това, че ЕС ще върви винаги напред, икономическата конюнктура винаги ще се подобрява и ЕС винаги ще е в състояние на нарастване на икономиката, се приема за даденост. Това далеч не е така. За съжаление, за разлика от България, ЕС забавя темповете на растежа. Дистанцията между САЩ и Съюзa се увеличава в полза на Щатите. Американската икономика върви много напред. Разчитането и осланянето на това, че ЕС винаги ще е в чудесна икономическа и политическа форма и ще тегли България напред, независимо от това какво се случва, не е вярно”, обясни Георги Харизанов. Той каза още, че освен растящата икономика, България е в период на бързо намаляване и на външния дълг и на рекордна заетост. Според него обаче развитието може да бъде по-бързо. Георги Харизанов уточни, че успехите на българската икономика продължават да зависят от страната ни. Международната конюнктура е добра и несъмнено ни дърпа напред, но това няма да продължи вечно, допълни политическият анализатор.", "date": "2018.12.22", "title": "Георги Харизанов, политически анализатор: Програмен кабинет от всички български партии е най-лесният начин да се унищожи всичко постигнато"}
{"url": "http://www.focus-news.net/news/2018/12/22/2604875/korneliya-ninova-bsp-balgariya-tryabva-da-bade-prieta-napalno-v-shengen-a-ne-chastichno.html", "text": "България трябва да бъде приета напълно в Шенген, а не частично. Това каза председателят на БСП Корнелия Нинова в интервю за предаването „Годината“ по  „Дарик“ радио . \r\nПопитана успешно ли е било българското европредседателство, Нинова посочи, че технически и организационно е било успешно. „Но в резултат на политиките мисля, че не. Например изконна европейска ценност, за която бих искала много да се борим и да възстановим, е свободното движение на стоки, хора и услуги. Точно по време на нашето председателство възникна големият проблем по пакета „Макрон“, който приключи с лошо решение буквално преди седмица. Можехме там много по-силно да търсим съюзници и да намерим подкрепа в по-малките европейски държави. Можехме да направим една голяма група, с която да защитим интересите на малките държави от Централна и Източна Европа срещу големите, които наложиха своя интерес в тези решения“, заяви тя. \r\nНинова посочи, че не приема частичното приемане на България в Шенген. „България трябва да бъде приета напълно, защото изпълни изискванията за това – трябва да бъде приета и по вода, и по суша и по въздух, защото това е националният интерес на България“, заяви тя. „Ние не сме против еврозоната, не сме взимали решение по въпроса, това ще стане на конгрес, каза още тя. \r\nПопитана дали БСП ще приеме  участие в програмно правителство, Нинова коментира, че такова правителство не е възможно нито сега, нито след избори. „Ако се прави такова правителство, то трябва да е на базата на приоритети и програми. А ние имаме много сериозни програмни различия с ГЕРБ, с ДПС… Ако ще се правят някакви програмни правителства просто, за да се събере политическият елит и да си краде заедно, това няма как да стане. Това е размиване на отговорност – отиваш на избори с едни обещания и трябва да ги изпълняваш“, обясни Нинова. \r\nВъв връзка с предложението за купуване на изтребители F-16, лидерът на БСП посочи, че докато предложението не бъде написано черно на бяло и внесено в парламента, не може да го коментира.  \r\nНинова отбелязва БСП е подкрепила становището на Българската православна църква във връзка със Закона за вероизповеданията.", "date": "2018.12.22", "title": "Корнелия Нинова, БСП: България трябва да бъде приета напълно в Шенген, а не частично"}
{"url": "http://www.focus-news.net/news/2018/12/22/2604861/predsedatelyat-na-abv-rumen-petkov-f-16-e-vazmozhno-nay-loshiyat-izbor.html", "text": "Изборът на самолетите F-16 е национално предателство, съсипващо военновъздушните сили на България. Това заяви в своя позиция председателят на АБВ Румен Пеков, съобщиха от пресцентъра на  ПП АБВ .  \r\n„Първо: От възможните три варианта за избор, само F-16 е с един двигател. Няма пилот (въпреки твърденията на Б.Б.), който да предпочете един, вместо два двигателя зад гърба си. Второ: F-16 е изключително капризен към пистите, а при излитане, това може да бъде фатално. И на Красимир Каракачанов трябва да е ясно, че от сега нататък, лично той носи отговорност за всичко, в това число и за инфраструктурата на нашите летища. Трето: За всяка резервна част ще плащаме мито и ще чакаме разрешение за внос и от щатската комисия, която заседава два пъти годишно. Четвърто: „Еврофайтер“ има заводи в почти цяла Европа. Логично е да изгради и в България. Още повече, има данни, че те са харесали някой от заводите ни. Пето: „Грипен“ са утвърдена марка в Европа и не случайно имат такова убедително присъствие (на фона на това, че Холандия сваля F-16). Шесто: Властите в България трябва да се научат първо да браният националния ни интерес, да осъзнаят, че сме част от Европа и да не слугуват на чужди, в това число корпоративни интереси (Вярно ли е, че не купуваме самолетите от САЩ, а от “Локхйид Мартин“). Седмо: Слугинажът при управлението на държавата е лош етикет. АБВ настоява за решение, което да гарантира сигурността на пилотите ни и перспективата пред нашите ВВС. Решение, което отговаря на интересите на България. Осмо: От АБВ искаме да е ясно, че този, който ни унижава, карайки ни да купуваме самолети, които са изучавани през 70-те години на миналия век във военните ни училища, трудно може да бъде квалифициран като партньор, още по-малко, като приятел. Друг е въпросът, че той ни принуждава, защото имаме безгръбначна власт“, посочва Петков. По думите му уважаващите себе си държави си купуват самолети за 30-40 години напред, а не самолети на 30-40 годишна възраст.  \r\n„От АБВ настояваме за позиция на президента по този въпрос. Настояваме за позиция и на председателя на Комисията по отбрана към Народното събрание ген. Константин Попов“, казва още Румен Петков. \r\n„Самият начин, по-който се взема това решение за F-16, след появата на една група втора и трета ръка американски чиновници и телефонен разговор,  е самоунизяващ за страната ни. Това е решение със стратегически характер, което преди седмици бе обявено като възможно за края на 2019 година. Сега то  беше претупано по грозен за България начин. При така създадената практика, ако Борисов се срещне с Тръмп, очаквам да си купим и подводници“, заявява още председателят на АБВ.  \r\n„И нещо лично: Красимире, не съучаствай с целия си екип в национално предателство. Етикетът „предател“ ще те съпътства през целия ти живот”, посочва още Петков.", "date": "2018.12.22", "title": "Председателят на АБВ Румен Петков: F-16 е възможно най-лошият избор"}
{"url": "http://www.focus-news.net/news/2018/12/22/2604881/rzi-varna-lekari-feldsheri-lekarski-asistenti-i-akusherki-ne-mogat-da-badat-naznachavani-na-dlazhnost-meditsinska-sestra.html", "text": "Лица с професионална квалификация „лекар”, „фелдшер”, „лекарски асистент” и „акушерка” не могат да бъдат назначавани на длъжност медицинска сестра. Това гласи писмо, изпратено от Министерството на здравеопазването до директорите на здравни заведения във Варна, съобщиха за  Радио „Фокус“ – Варна  от Регионалната здравна инспекция (РЗИ). Информацията е във връзка с получени във ведомството запитвания, че на длъжности за регулирани медицински професии се назначават лица без съответната професионална квалификация. В кореспонденцията от София се посочва, че за упражняването на регулирана медицинска професия е необходимо притежаването на диплома за завършено висше образование по съответната специалност на образователна-квалификационна степен и професионална квалификация, определени в единните държавни изисквания.  \r\nВ Списъка на регулираните професии в областта на здравеопазването, освен останалите професии са включени и професията фелдшер, професията лекарски асистент и професията медицинска сестра. И трите изброени професии са законово регламентирани и на територията на Република България са различни регулирани медицински професии. Фелдшерите и лекарските асистенти са асоциирани медицински специалисти и имат право да упражняват професията си в Република България. Те могат да упражняват професията си в лечебните и здравни заведения от националната система за здравеопазване. Съгласно Закона за съсловната организация на медицинските сестри, акушерките и асоциираните медицински специалисти, на зъботехниците и на помощник-фармацевтите, включително лекарските асистенти, които упражняват професията си, членуват в Българската асоциация на професионалистите по здравни грижи. \r\nДиана СТОЕВА", "date": "2018.12.22", "title": "РЗИ – Варна: Лекари, фелдшери, лекарски асистенти и акушерки не могат да бъдат назначавани на длъжност медицинска сестра"}
{"url": "http://www.focus-news.net/news/2018/12/22/2604876/api-proveryava-dali-e-bil-opesachen-i-obraboten-patyat-zvanichevo-varvara-kadeto-stana-tezhkata-katastrofa-s-petima-zaginali.html", "text": "АПИ проверява дали е бил опесъчен и обработен пътят Звъничево – Вaрвара, където стана тежката катастрофа с петима загинали. Това съобщиха от пресцентъра на  Агенция „Пътна инфраструктура“ . Проверката ще установи дали участъкът в района на инцидента на път II-84 Звъничево – Вaрвара е бил обработен съгласно договора с пътноподдържащото дружество. По време на катастрофата сутринта е имало гъста мъгла, а ограничението на скоростта в населеното място при нормални метеорологични условия е до 50 км/ч. \r\nАПИ апелира шофьорите да карат с повишено внимание и със скорост, съобразена с метеорологичната обстановка.", "date": "2018.12.22", "title": "АПИ проверява дали е бил опесъчен и обработен пътят Звъничево – Вaрвара, където стана тежката катастрофа с петима загинали"}
{"url": "http://www.focus-news.net/news/2018/12/22/2604882/georgi-harizanov-politicheski-analizator-naprezhenieto-mezhdu-premier-prezident-shte-prodalzhi-i-prez-sledvashtata-godina.html", "text": "Напрежението между премиер-президент ще продължи и през следващата година. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов за напрежението между президента Румен Радев и премиера Бойко Борисов. “Негов източник, като че ли, ще продължи да бъде, поне в явната си част, Президентството. Това не води до нищо друго, освен до спадане на рейтинга на президентската институция. Президентът по един или друг начин, основно с говорене, ще бъде активен преди цикъла от избори, по време на предизборните кампании. Приказката за „Лъжливото овчарче“ сякаш започва да се настанява и в този сюжет. Непрестанните критики, на моменти изсмукани от пръстите, като безобразната за Костинброд, към изпълнителната власт, започват да губят своя смисъл и ефект, особено когато не се предлагат решения на проблемите, които се цитират в президентските речи”, обясни Георги Харизанов. Той каза още, че предсрочни избори са безпредметни. Препотвърждаването на легитимността на управляващото мнозинство ще се установи през общия брой на техните евродепутати на предстоящите евроизбори, допълни той. Очаква се динамична политическа 2019 година, изпълнена с тежки предизборни кампании, обобщи политическият анализатор.", "date": "2018.12.22", "title": "Георги Харизанов, политически анализатор: Напрежението между премиер-президент ще продължи и през следващата година"}
{"url": "http://www.focus-news.net/news/2018/12/22/2604884/varna-uvelichil-se-e-broyat-na-bolnite-ot-varitsela-i-skarlatina-v-grada.html", "text": "За една седмица броят на болните със скарлатина във Варна е нараснал тройно. Повече в сравнение с предходни периоди са и засегнатите от варицела. Това съобщиха за  Радио „Фокус“ – Варна  от Регионалната здравна инспекция (РЗИ). За времето от 14 до 20 декември, епидемиолозите отчитат 79 случая на въздушно-капкови срещу 52 за предходната седмица. По данните, подадени от личните лекари в града и областта, случаите на варицела са 60, тези на скарлатина – 18, има и един болен с вирусен менингит. През миналата седмица почти два пъти е нараснал и броят на пациентите с чревни инфекции. Техният брой е 42-ма, докато през предходния отчетен период болните са били едва 16. Сега най-много са болните с ентероколити – 35 души. Четири са случаите на колиентерити, два вирусни хепатити  и един на салмонела. Регистрирани са и 319 болни с остри респираторни заболявания срещу 307 случая от предходната седмица. Най-висока заболяемост от вирусни инфекции и настинки е регистрирана във възрастта между 5 и 14 години – 109 лица, следвани от пациенти между 15 и 29 години –  85 заболели лица. Регистрирани са 2 случая на грип и 40 пациенти с усложнения като бронхити и пневмонии. Няма регистрирани лица, заболели от Лаймска борелиоза. Не са регистрирани случаи на ухапани от кърлежи. \r\nДиана СТОЕВА", "date": "2018.12.22", "title": "Варна: Увеличил се е броят на болните от варицела и скарлатина в града"}
{"url": "http://www.focus-news.net/news/2018/12/22/2604885/tass-vanshniyat-ministar-na-rumaniya-e-pritesnen-ot-razshiryavaneto-na-ruskoto-voenno-prisastvie-v-cherno-more.html", "text": "Министърът на външните работи на Румъния Теодор Мелешкану изрази опасенията си във връзка с разширяването на руското военно присъствие в Черно море в събота, в навечерието на започващото от 1 януари 2019 година председателство на Съвета на Европейския съюз на страната, предава  ТАСС . \r\n„В последния период ние сме много притеснени от разширяването на военното присъствие на Русия в Черно море, на източната граница на ЕС и НАТО“, заяви Мелешкану. „Именно затова, в контекста на нашето председателство, ние ще развиваме темата Черно море и Причерноморието, за да е напълно ясно в съществуващите формати на ниво ЕС и в рамките на НАТО, че Черно море представлява приоритетен проблем за Съюза“, добави румънският външен министър. \r\n„Румъния, като страна-членка на ЕС и НАТО, винаги ще формулира позицията си така, че тя да е съзвучна с тази на нашите съюзници“, уточни той. „Но ние нямаме предвид идеите да се отделим от другите и да предложим нови санкционни мерки, освен тези, приети на ниво ЕС и НАТО. Затова ще участваме във всички тези демарши, за да представим единна позиция, защото една от най-важните теми е единството на ЕС в лицето на руските действия. Това ще бъде приоритет за нас“. \r\nПревод и редакция:", "date": "2018.12.22", "title": "ТАСС: Външният министър на Румъния е притеснен от разширяването на руското военно присъствие в Черно море"}
{"url": "http://www.focus-news.net/news/2018/12/22/2604886/veliko-tarnovo-v-prepalnena-zala-zapochna-parvata-prozhektsiya-na-kolednata-komediya-smart-koleda-v-golyamata-zala-na-obshtinata.html", "text": "В препълнена зала започна първата прожекция на коледната комедия „Smart Коледа“ в голямата зала на Общината, предаде репортер на  Радио „Фокус“ – Велико Търново . Десетки деца, придружавани от своите близки, изпълниха залата за излъчването на детския филм. Втората прожекция ще започне от 14.00 часа. Събитието е част от богатата културна програма на Община Велико Търново и е подарък за децата на града. \r\nSmart Коледа“ е детски филм, който разкрива магията на човешките взаимоотношения и показва как прекомерното стоене пред компютъра отчуждава хората един от друг. В главните роли са: Калин Врачански, като ръководителя на приказната работилница за играчки Работливко; Кръстю Лафазанов в образа на Дядо Коледа; 9-годишният Марти в ролята на Константин Гергинов. Специално участие във филма имат Поли Генова и Орлин Горанов. \r\nСценарист и режисьор е Мария Веселинова, а продуцент – Павел Павлов. \r\nМария НЕДЕВА", "date": "2018.12.22", "title": "Велико Търново: В препълнена зала започна първата прожекция на коледната комедия „Smart Коледа“ в голямата зала на Общината"}
{"url": "http://www.focus-news.net/news/2018/12/22/2604888/sport-sadat-otkazal-razpredelenieto-na-8-te-miliona-za-emblemata.html", "text": "Софийският градски съд е спрял разпределението на 8-те милиона лева към кредиторите на ПфК ЦСКА АД. Синдикът на фалиралото дружество Дора Милева е поискала парите да потекат по-рано през седмицата. На 19 декември обаче СГС е издал определение, че не позволява да се направи разпореждане с крупната сума. Причината - плащанията към кредиторите могат да се направят само след изготвяне на Постановление за възлагане в полза на купувача и влизането му в сила. А такова постановление не е изготвено. \r\nВ четвъртък се появи информация, че синдикът Милева е подала в съда всички молби на кредитори и оттам се чака изпълнителен лист от СГС, чрез който кредиторите ще получат дължимото. Това обаче няма да се случи след определението на съда от 19 декември. Освен това съдията по делото е в отпуска и процедурата ще се задвижи едва след Нова година. В добавка доста от молбите на кредиторите са били объркани и ще се наложи да бъдат изпращани отново. Паралелно с това продължават да постъпват и други такива от кредитори.", "date": "2018.12.22", "title": "Спорт: Съдът отказал разпределението на 8-те милиона за емблемата"}
{"url": "http://www.focus-news.net/news/2018/12/22/2604878/pazardzhik-izklyuchitelno-natovaren-e-trafikat-po-patya-selo-lozen-septemvriyski-hancheta-varvara.html", "text": "Затворен  остава пътят  през селата Звъничево – Братаница – Ветрен дол – Варвара до разклона за Велинград заради извършващ се полицейски оглед след тежката катастрофа, при която загинаха петима души, предаде репортер на  Радио „Фокус“ – Пазарджик . Трафикът по обходния маршрут Лозен - Септемврийски ханчета - Варвара е изключително натоварен, като се движат и много товарни автомобили и в двете посоки. Полицейски патрули отклоняват движението на изхода на село Звъничево и на разклона за Велинград при село Варвара. Видимостта е намалена, пътните настилки мокри и хлъзгави \r\nАлбена ЖИЛЕКОВА", "date": "2018.12.22", "title": "Пазарджик: Изключително натоварен е трафикът по пътя село Лозен - Септемврийски ханчета - Варвара"}
{"url": "http://www.focus-news.net/news/2018/12/22/2604887/sofiya-73-godishna-zhena-e-postradala-pri-vzriv-na-gazova-butilka-v-zhk-ovcha-kupel.html", "text": "73-годишна жена е пострадала при взрив на газова бутилка в ж.к. „Овча купел“. Това съобщиха за  Агенция „Фокус“  от Столична дирекция „Пожарна безопасност и защита на населението“. Жената е с опърлена коса и повърхностни изгаряния и е прегледана на място. Сигналът е подаден 10.55 часа. Инцидентът е възникнал в блок 405, вход И, етаж 4 в ж.к. „Овча купел“. Сигналът е за взрив вследствие загазоване, вероятно от неизправен вентил на газова бутилка, която в последствие е избухнала. На мястото има две пожарни коли и екип на „Бърза помощ“.", "date": "2018.12.22", "title": "София: 73-годишна жена е пострадала при взрив на газова бутилка в ж.к. „Овча купел“"}
{"url": "http://www.focus-news.net/news/2018/12/22/2604889/dimitar-margaritov-kzp-traditsionno-grazhdanite-ni-tarsyat-poveche-po-tova-vreme-na-godinata-v-sravnenie-s-ostanalite-periodi.html", "text": "С около 10% се увеличава броят на жалбите и сигналите в Комисията за защита на потребителите (КЗП) в тези дни на годината и малко след празниците, тъй като понякога е необходимо известно време, за да може човек за прецени, че е бил ощетен, каза председателят Димитър Маргаритов по ТВ „Европа”, съобщиха от пресцентъра на  КЗП . По думите му най-често хората се оплакват, че са станали жертва на нелоялна практика. „Някой се е опитал да ни измами – с фалшиво намаление, с продажбата на подаръчен комплект от стоки, които поотделно могат да се купят по-евтино и т.н.. Понякога преценката на потребителите в условията на празнична приповдигнатост може да доведе до там, че и самите те по някакъв начин да се заблудят”, добави Маргаритов. Затова той препоръча, „колкото и да е напрегнато, в някаква степен да не обръщаме внимание на всичко, когато става въпрос за пари, за цени, да съпоставяме различните оферти и да преценяваме и да вземем информираното си решение именно на тази база”.  \r\nПредседателят на КЗП напомни, че не винаги големият процент намаление е гаранция за изгодна сделка. „Възможно е и това е нормална пазарна логика – някой да продава по-евтино спрямо друг, без непременно това да е свързано с някакъв гръмък анонс: „-20%, -50%, -70%” и т.н. Ние можем и трябва дори, пазарувайки от търговската мрежа, да изискваме от търговците в наше присъствие да тестват стоката, която купуваме, да се уверим, че тя е в състояние да работи и представлява точно това, което си представяме. Защото, за разлика от търговията в интернет, когато закупим нещо от магазинната мрежа, нямаме правото на отказ. Можем само в случай на дефект да предявим рекламация и тогава търговецът не е длъжен веднага да ни върне парите, а има други стъпки, които трябва да бъдат извървени, за да се стигне да и до там. Най-често това е свързано с ремонта на стоката и привеждането ѝ в съответствие с нормалните изисквания”, обясни председателят на КЗП.    \r\nПо данни на Института за анализи и оценка в туризма 540 000 българи ще пътуват по Коледа и Нова година. Съветът към тези, които са резервирали ресторант или хотел и срещнат някакви неудачи, е да реагират веднага на място и да поискат услугата да се приведе в съответствие с условията на офертата. Маргаритов заяви, че ако търговецът не е в състояние да го извърши, това е нарушение, които при всички случаи подлежи на санкция. Но възможно решение на ситуацията за потребителя е компенсация чрез някакви допълнителни услуги. Често разковничето за решаването на спорни ситуации – и на първоначалния етап при преговарянето с търговеца, и в случай че се стигне до намесата на контролния орган, е запазването на документите и кореспонденцията между потребителя и този, който е продал услугата. Чрез тях може да бъде доказано какво точно е договорено и какъв е характерът на възникналото несъответствие.   \r\n„Освен на предвидените по закон санкции, ние разчитаме, че благодарение и на медиите, и на все по-активната позиция на самите потребители в последните години, доста често търговците виждат, че е по-добре да направят някаква крачка, с която да се опитат да компенсират, да удовлетворят своите клиенти”, коментира Маргаритов.  \r\nДнес и утре, както и на 29 и 30 декември КЗП ще има дежурни екипи за извършване на проверки по сигнали. Консултации могат да бъдат получени на телефона на потребителя 0700 111 22.", "date": "2018.12.22", "title": "Димитър Маргаритов, КЗП: Традиционно гражданите ни търсят повече по това време на годината в сравнение с останалите периоди"}
{"url": "http://www.focus-news.net/news/2018/12/22/2604890/varna-rzi-globi-upravitel-na-igralna-zala-zaradi-tyutyunopushene-na-zakrito.html", "text": "Един акт за административно нарушение е бил връчен от служители на Регионалната здравна инспекция във Варна през изминалата седмица за тютюнопушене на закрито. Това съобщиха за  Радио „Фокус“ – Варна  от РЗИ. Глобен е управител на игрална зала. Издадено и връчено е едно предписание по Закона за здравето. През периода от 14 до 20 декември инспекторите от Регионалната здравна инспекция са извършили 133 проверки във връзка със забраната за тютюнопушене в закритите обществени места, включително обществения транспорт, закритите работни помещения и на някои открити обществени места. Не са наложени други санкции. Издадено е едно предписание за хигиенни и противоепидемични мерки на обект с обществено предназначение. \r\nДиана СТОЕВА", "date": "2018.12.22", "title": "Варна: РЗИ глоби управител на игрална зала заради тютюнопушене на закрито"}
{"url": "http://www.focus-news.net/news/2018/12/22/2604883/pazardzhik-dve-vazrastni-semeyni-dvoyki-i-edna-zhena-sa-zaginalite-pri-tezhkata-verizhna-katastrofa-kray-selo-zvanichevo.html", "text": "Установена е самоличността на загиналите и пострадалите при тежката верижна катастрофа от тази сутрин на пътя между селата Звъничево и Братаница. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. На място са загинали четирима души на възраст между 60 и 66 години. „Починали са съпруг и съпруга от село Ветрен дол, които са пътували с лек автомобил „Лада“, а по-късно в Областната болница починал и докараната в критично състояние жена, която е била в колата заедно с тях. Другите двама загинали на място също са семейна двойка от село Братаница. Изяснена е и самоличността на пострадалите две жени, които са прегледани и консултирани в пазарджишката болница. Огледът на мястото на инцидента продължава. Отсечката е затворена за движение. \r\nАлбена ЖИЛЕКОВА", "date": "2018.12.22", "title": "Пазарджик: Две възрастни семейни двойки и една жена са загиналите при тежката верижна катастрофа край село Звъничево"}
{"url": "http://www.focus-news.net/news/2018/12/22/2604891/ministar-nikolina-angelkova-nad-9-mln-se-ochakva-da-dostignat-chuzhdestrannite-turisti-posetili-stranata-ni-prez-2018-godinata.html", "text": "Над 9 млн. се очаква да достигнат чуждестранните туристи, посетили страната ни през 2018 годината  Това каза в интервю за седмичното обзорно предаване „Метроном“ на  Радио „Фокус“  министърът на туризма Николина Ангелкова. Тя добави, че над 8 млн. са туристите за изминалите 10 месеца от тази година, което е ръст от 6 %, а до края на годината се очакват да достигнат над 9 млн. Министър Ангелкова каза още, че приходите от международен туризъм са над 4 млрд. евро и те ще се увеличат до края на годината. По думите й Българското европредседателство е допринесло за разпознаваемостта на страната ни. Тя добави, че предизвикателствата пред, които е изправен секторът, са много, но за следващата година са заложени редица проекти за подобряване на предлаганите услуги. „Предстоят ни промени в закона за туризма. Отделно от това изключително важно за летният ни туризъм е управлението на морските плажове. Надявам се и там да срещнем подкрепата и разбирането на народните представители, за да може Министерството на туризма да върши своята работа. Продължаваме да работим в посока изпълняване на приоритетите заложени в нашата управленска програма и да работим за това да продължим да намаляваме административната тежест за гражданите и за бизнеса. Като разбира се ще продължим да изпълняваме завишеният контрол, за да може да гарантираме, че исканията на закона се спазват. Също така много голямо предизвикателство за нас е, че на фона на предложенията, които отправят отделните държави към туристите ние трябва да запазим устойчивостта на нашите дестинации“, поясни тя . Министър Николина Ангелкова каза, че продължава работата по общия балкански проект, в който участват 11 държави. Програма „Дунав“ дава една изключителна възможност да бъдат реализирани инициативи и по нея, за да се подобряват взаимоотношения, туризмът и културата в тази приоритетна област, каза още Ангелкова.", "date": "2018.12.22", "title": "Mинистър Николина Ангелкова: Над 9 млн. се очаква да достигнат чуждестранните туристи, посетили страната ни през 2018 годината"}
{"url": "http://www.focus-news.net/news/2018/12/22/2604894/ombudsmanat-maya-manolova-dumata-za-2018-g-e-probuzhdane.html", "text": "Думата за 2018 г. е пробуждане. Това каза омбудсманът Мая Манолова в интервю за предаването „Годината“ по „ Дарик“ радио . Така тя определи и протеста на българските майки на деца с увреждания, които след дълга борба успяха да принудят политическата класа да направи сериозни законодателни промени в подкрепа на тази социална група. \r\nИнституциите работят под натиск и само тогава вършат работа, допълни Манолова, като даде за пример протеста на майките. Ако хората не излязат на улиците, не настояват, не натискат, не се случва нищо, допълни тя. \r\nТя определи протеста на майките като огромен урок за политиците. \r\n2018 година е и насилието над жени. Над 20 жени загубиха живота си от домашното насилие. Мая Манолова попита, кога властите ще приемат адекватно законодателство, което да наказва насилниците над жени. \r\nЩо се отнася до Истанбулската конвенция тя подчерта, че има решение на Конституционния съд по въпроса. \r\nУсловията в две трети от арестите в стараната са далеч от изискванията на минималните правозащитни стандарти, каза Манолова, коментирайки усливията при която е държана Иванчев.", "date": "2018.12.22", "title": "Омбудсманът Мая Манолова: Думата за 2018 г. е пробуждане"}
{"url": "http://www.focus-news.net/news/2018/12/22/2604893/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Без проблеми се осъществява преминаването на автомобили през ГКПП „Малко Търново“. Това съобщи за  Радио „Фокус“ - Бургас  дежурният от пункта. Обстановката е спокойна, няма образувани колони от автомобили. По-рано днес пътищата са били заледени и хлъзгави, но към момента са нормално проходими. \r\nДеница ДИМИТРОВА", "date": "2018.12.22", "title": "Бургас: Без проблеми се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/12/22/2604897/ria-novosti-velikobritaniya-mozhe-da-podade-zhalba-za-nepristoynoto-povedenie-na-zhan-klod-yunker.html", "text": "Министърът на труда и пенсиите на Великобритания Амбър Руд счита, че срещу председателя на Европейската комисия Жан-Клод Юнкер трябва да бъде подадена жалба за неговото „неприятно и странно“ поведение на срещата на върха на Европейския съюз, заяви самата тя пред вестник Daily Telegraph, предава  РИА Новости . \r\nРуд нарече Юнкер „неприятен“, като поясни, че има предвид снимката, на която председателят на ЕК е положил примирително ръка на врата на британския премиер Тереза Мей, очевидно разгорещен от диалога. \r\n„Това не ми хареса“, заяви Руд. \r\nТой също така коментира инцидента във вестибюла на сградата на Европейския съвет, когато Юнкер леко разроши косата на посрещналата го заместник-началник на протокола на ЕК Пернила Сьолин. \r\n„Това е странно. Т.е., ако това се беше случило в нашия парламент, надявам се, щеше да последва официална жалба“, заяви британският министър. Освен това тя припомни за срещите във ведомствата на ЕС, като отбеляза, че членовете на ЕК „обичат силните прегръдки“. \r\nЮнкер, известен със своеобразното си чувство за хумор и донякъде фриволния си маниер, вече неведнъж бе обвиняван в странно поведение. През февруари, на пленарната сесия на Европейския парламент той мина зад бившия белгийски премиер Ги Верхофстад и дружески му разроши косата. Това предизвика усмивка на лицето на лидера на фракцията на либерал-демократите. \r\nНо, по думите на анонимен източник от ЕС, такива действия спрямо жени „се приемат за неуместни“, въпреки че „всички дробре разбират, че това е проявление на хумор на неконформист, който също така целува хората по челото“. \r\nОсвен това, в началото на октомври Юнкер започна едно от изказванията си в Брюксел с имитация на танцувалните движения на британския премиер Тереза Мей, а през юли, на срещата на върха на НАТО, той едвам стоеше на краката си и едва не падна върху украинския президент Петро Порошенко. \r\nПълномощията на Юнкер на поста председател на ЕК изтичат през есента на 2019 година. Той вече обяви, че няма намерение да претендира за втори мандат. \r\nПревод и редакция:", "date": "2018.12.22", "title": "РИА Новости: Великобритания може да подаде жалба за непристойното поведение на Жан-Клод Юнкер"}
{"url": "http://www.focus-news.net/news/2018/12/22/2604899/varna-narusheno-e-vodopodavaneto-v-rayona-okolo-vyatarnata-melnitsa-v-grada-zaradi-avariya.html", "text": "Нарушено е водоподаването в района около Вятърната мелница в града заради авария. Това съобщиха за  Радио „Фокус“ – Варна  от дружеството „Водоснабдяване и канализация“. Аварията засяга част от квартал „Изгрев“. Очаква се водоподаването да бъде възстановено до около 15.00 часа. \r\nДиана СТОЕВА", "date": "2018.12.22", "title": "Варна: Нарушено е водоподаването в района около Вятърната мелница в града заради авария"}
{"url": "http://www.focus-news.net/news/2018/12/22/2604901/predstaviteli-na-rakovodstvoto-na-pp-abv-provedoha-sreshta-s-poslanika-na-republika-irak-v-balgariya-n-pr-zhasim-msauil.html", "text": "Председателят на ПП АБВ Румен Петков, членът на ИБ на партията и отговорник по въпросите на международните отношения доц. Георги Кючуков и председателят на АБВ - Младежи Пламена Заячка проведоха среща с Н. Пр. Жасим Мсауил, посланик на Република Ирак в България, която бе организирана от съветника по въпросите за Арабския свят към Алтернатива за българско възраждане Анастас Терзобалиев, съобщиха от пресцентъра на  ПП АБВ . \r\nВ своето изказване посланик Мсауил изтъкна добрите връзки, които са съществували в близкото минало между двете страни, включително обучение на иракски студенти в България, участие на български фирми в изграждане на инфраструктурата и енергийната система в Ирак, селското стопанство и леката промишленост. Изтъкнато беше, че след промените, които настъпиха в нашата страна след 1989 година, както и ембаргото, наложено върху Ирак, тези връзки значително се влошиха. Като основен проблем за обмен на студенти беше посочено бавното и тромаво издаване на визи за България на студенти, приети да учат в наши учебни заведения. За сравнение – от Русия и Беларус визите на приети студенти се издават за седмица, без съществени формалности. \r\nПо време на срещата Румен Петков говори за възможностите на Българи я и на АБВ в частност, да съдейства за възстановяване на културните и икономически връзки. Отправена беше покана към Н. Пр. Жасим Мсауил да посети предприятия на леката и хранителната промишленост в различни региони на страната, която той прие с благодарност. Обсъден беше въпросът за откриване на изнесени консулски услуги, които да облекчат максимално получаване на визи от страна на приетите за обучение иракски студенти в България. \r\nН. Пр. Жасим Мсауил изяви желание за участие в срещите с ръководствата на висшите учебни заведения за представяне на възможностите за обучение на чуждестранни студенти в нашите висши учебни заведения, като първата такава среща вече се е състояла с ръководството на УНСС.  \r\nПоет беше ангажимент от двете страни за периодични контакти, които да помогнат за разширяване на връзките и икономическото и научно-техническо и културно сътрудничество. \r\nН. Пр. Жасим Мсауил прие предложението на младежката организация на АБВ да съдейства за бъдещо сътрудничество между младежки организации в Ирак и АБВ - Младежи.", "date": "2018.12.22", "title": "Представители на ръководството на ПП АБВ проведоха среща с посланика на Република Ирак в България Н. Пр. Жасим Мсауил"}
{"url": "http://www.focus-news.net/news/2018/12/22/2604896/inzh-svetoslav-glosov-api-firmata-koyato-poddarzha-patya-kray-pazardzhik-e-zakasnyala-s-opesachavaneto.html", "text": "За поддръжката на пътя край Пазарджик, където във верижна катастрофа загинаха пет души, отговаря фирмата „Пътища - Пловдив“. Това заяви за бТВ директорът на Агенция „Пътна инфраструктура” инж. Светослав Глосов. \r\nОт АПИ съобщиха, че екипите на фирмата, наета да поддържа района, са излезли да работят тази сутрин с няколко часа закъснение. Инж. Глосов допълни, че ще се направи пълна проверка на фирмата. \r\n„Ще проверим фирмата и ако те не са си изпълнили условията, ще бъдат санкционирани. Такива проверки се правят регулярно на пътноподдържащите фирми, но няма човек, който постоянно да следи кога са изчезнали да си свършат работата. Ние го установяваме постфактум”, каза инж. Глосов. \r\nДиректорът на Пътната агенция добави, че рано сутринта в района е имало гъста мъгла и минусови температури, което бързо води до заледявания. При подобни обстоятелства машините, които поддържат трасето, е трябвало да излязат да работят в 3 ч. сутринта, по предварителна информация - те са го направили в 6 ч.", "date": "2018.12.22", "title": "Инж. Светослав Глосов, АПИ: Фирмата, която поддържа пътя край Пазарджик, е закъсняла с опесъчаването"}
{"url": "http://www.focus-news.net/news/2018/12/22/2604895/zapochna-preskonferentsiyata-sled-chetiristrannata-sreshta-v-belgrad.html", "text": "В Белград започна пресконференцията след Четиристранната среща на високо равнище между България, Гърция, Румъния и Сърбия, съобщава специалният пратеник на  Агенция \"Фокус\" . Няма да се допускат въпроси от журналисти. \r\nПремиерите на България, Гърция и Румъния - Бойко Борисов, Алексис Ципрас и Виорика Дънчила, и президентът на Сърбия Александър Вучич обсъдиха общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона, а освен тях на мероприятието присъстват и спортните министри и ръководителите на футболни федерации, които се очакваше да обсъдят общата кандидатура за Световното първенство през 2030 година. \r\nВ рамките на разговорите в Белград Виорика Дънчила е запознала лидерите от формата с приоритетите на румънското председателство на Съвета на Европейския съюз,  което започва на 1 януари 2019 г. \r\nСрещата на четиримата лидери е шеста по ред, като за втори път домакин на събитието е държавният глава на западната ни съседка. Първата среща в Белград на формата бе организирана на 9 декември 2017 г. Основни теми тогава бяха развитието на икономическото сътрудничество, укрепването на регионалната стабилност и подкрепата на европейската интеграция на държавите от региона.   \r\nВ делегацията на премиера в Белград е също и министърът на младежта и спорта Красен Кралев. Той който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна.   \r\nТереза ГЕРОВА", "date": "2018.12.22", "title": "Започна пресконференцията след четиристранната среща в Белград"}
{"url": "http://www.focus-news.net/news/2018/12/22/2604902/blagoevgrad-rozhdestvenski-blagotvoritelen-kontsert-shte-se-provede-v-chitalishte-sv-kliment-ohridski-v-simitli.html", "text": "Рождественски благотворителен концерт за четиригодишната Лия от село Полето ще се проведе в читалище „Св. Климент Охридски“ – Симитли. Това съобщиха за  Радио „Фокус“ – Пирин  от културната институция. Събитието се организира от „Мисия без граници“. Концертът ще се състои от 18.00 часа. От читалището уточниха, че в духа на празника са подготвени много поучителни истории и песни. \r\nЛивия НИНОВА", "date": "2018.12.22", "title": "Благоевград: Рождественски благотворителен концерт ще се проведе в читалище „Св. Климент Охридски“ в Симитли"}
{"url": "http://www.focus-news.net/news/2018/12/22/2604898/aleksandar-vuchich-sled-chetiristrannata-sreshta-obsadihme-situatsiyata-s-dostavkite-na-gaz-na-balkanite-sledvashtata-sreshta-na-liderite-shte-e-v-rumaniya-prez-2019-g.html", "text": "Домакинът на четиристранната среща на високо равнище между Сърбия, България, Гърция и Румъния – сръбският президент Александър Вучич, беше първият, който се изказа след едночасовите разговори между лидерите. Държавният глава съобщи, че е обсъдена ситуацията около газовите доставки на Балканите, съобщава специалният пратеник на  Агенция „Фокус“  на мястото на събитието. \r\nПо неговите думи, за разлика от останалите страни в региона, пред Сърбия стоят предизвикателства за доставките на енергоносители. \r\nВучич посочи, че следващата среща на Четиристранния формат ще е в Румъния и предупреди, че страните трябва да започнат още от идната година подготовката си и изграждането на стадиони за евентуалното общо домакинство на Свеотовното първенство през 2030 година, за което Сърбия е напълно готова. \r\nТереза ГЕРОВА", "date": "2018.12.22", "title": "Александър Вучич след Четиристранната среща: Обсъдихме ситуацията с доставките на газ на Балканите, следващата среща на лидерите ще е в Румъния през 2019 г."}
{"url": "http://www.focus-news.net/news/2018/12/22/2604903/plovdiv-zhitelite-na-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са абонатите от населените места Любен, Иван Вазово и Белащица. Очаква се нормалното водоподаване към засегнатите домакинства да бъде възстановено до края на деня. Без вода днес са и жителите на кв. „Момина баня“ в град Хисаря заради авария на водопровод. \r\nЕкипите на водоснабдителното дружество отстраняват и авария на територията на град Пловдив. С нарушено водоподаване до 17.00 часа днес са живущите в района на ул. „Тодор Каблешков“. \r\nТони МИХАЙЛОВ", "date": "2018.12.22", "title": "Пловдив: Жителите на три села от областта са с нарушено водоподаване заради аварии"}
{"url": "http://www.focus-news.net/news/2018/12/22/2604880/aleksis-tsipras-shte-zasegne-reditsa-regionalni-temi-na-chetiristrannata-sreshta-v-belgrad.html", "text": "Премиерът на Гърция Алексис Ципрас ще обсъди с колегите си от България и Румъния – Бойко Борисов и Виорика Дънчила, както и с президента на Сърбия Александър Вучич, широк спектър от теми, сред които инфраструктурните проекти за свързаност на Балканите.  \r\nМинистър-председателят на южната ни съседка ще засегне темите за отношенията между Гърция и Албания, както и за диалога между Сърбия и Косово за нормализация на двустранните отношения. Специално внимание ще бъде отделено на интересите на САЩ, Китай и Русия на Балканите в контекста на европейската сигурност, съобщи  специалният пратеник на Агенция \"Фокус\"  от мястото на събитието. \r\nОчаква се Ципрас да представи актуална информация за развитието на проекта за изграждането на железопътната връзка „Солун – Кавала - Александруполис – Бургас – Варна - Русе“.  Агенция „Фокус“ припомня:  \r\nВ рамките на петата по ред среща на формата, домакин на която бе България, министър-председателят Бойко Борисов и гръцкият премиер Алексис Ципрас подписаха в двореца „Евксиноград“ във Варна съвместна декларация за развитието на железопътната връзка „Солун – Кавала - Александруполис – Бургас – Варна - Русе“. Документът предвижда създаването на съвместна проектна компания, която да работи по реализация на следващата фаза на проекта. По-късно бе подготвено и Междуправителствено рамково споразумение за развитието на железопътната връзка.  \r\nНачалото на проекта бе поставено с Меморандум за разбирателство, подписан от министрите на транспорта на България и Гърция в град. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от голямо стратегическо и икономическо значение. Неговата цел е насочена към развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море - „Sea2Sea”.  \r\nВ съвместната декларация, подписана във Варна, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.  Тереза ГЕРОВА", "date": "2018.12.22", "title": "Алексис Ципрас ще засегне редица регионални теми на четиристранната среща в Белград"}
{"url": "http://www.focus-news.net/news/2018/12/22/2604906/krasimir-uzunov-optimizmat-za-badeshteto-na-zapadnite-balkani-v-nachaloto-na-godinata-se-zamenya-s-pesimizam-v-kraya-y.html", "text": "Оптимизмът за бъдещето на Западните Балкани в началото на годината се заменя с песимизъм в края ѝ. Това каза за седмичното обзорно предаване „Метроном“ на  Радио „Фокус“  специалистът по темата за Македония и проблемите на Балканите и президент на Агенция и национална радиоверига „Фокус“ Красимир Узунов за акцентите от събитията на Балканите през 2018 г. “България за първи път направи нещо, което е изключително важно – постави въпроса за Западните Балкани, бъдещето и интеграцията на страните, които ако се върнем 25 г. назад, бяха много по-малко като бройка в началото на разпада на Югославия. Дотук свършва оптимизмът. Западните Балкани не могат да си решат проблемите за едно председателство. Предполагам, че това го разбраха и управляващите в България. Могат да се поставят въпросите, да се пита за тяхната перспектива, да се направят предупреждения за евентуални конфликти – да не кажа войни и сблъсъци, но не могат да бъдат решени проблемите. В края на годината това става все по-очевидно”, обясни Красимир Узунов. Според него ситуацията на Балканите показва, че проблемите не са решени, а са заметени под килима. Евентуалното създаване на армията на Косово, признато от една част от Европа с половин уста, а от друга – отречено с пълна, двойната игра на Александър Вучич като президент на Сърбия, който иска както да играе с американците, така да не разваля отношенията си с руснаците, несигурното бъдеще на Босна и Херцеговина и опасността Прешевската долина да бъде прехвърлена към Косово срещу 8% от косовската територия, обещава несигурно бъдеще на Балканите, добави той.", "date": "2018.12.22", "title": "Красимир Узунов: Оптимизмът за бъдещето на Западните Балкани в началото на годината се заменя с песимизъм в края й"}
{"url": "http://www.focus-news.net/news/2018/12/22/2604892/miroslav-stoyanov-odmvr-pazardzhik-dvete-otsechki-ot-selo-zvanichevo-do-varvara-i-ot-selo-zvanichevo-do-belovo-sa-edni-ot-nay-natovarenite-i-opasni-patishta-v-oblastta.html", "text": "Двете пътни отсечки село Звъничево - село Братаница - село Ветрен дол – село Варвара и село Звъничево - село Лозен - Септемврийски ханчета - Белово са едни от най-натоварените и опасни пътища в област Пазарджик. Това каза за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му там има повишен пътен травматизъм, който се обуславя от една страна от изключително натоварения трафик към планинските курорти, а от друга – заради правия път, който кара водачите да се движат с по-висока и често несъобразена с пътните условия скорост. „Не случайно патрули на „Пътна полиция“ се разполагат най-често в тези участъци, особено в почивните и празничните дни, когато движението е традиционно по-натоварено, както и през зимните месеци“, уточни Стоянов. Той допълни, че днешната верижна катастрофа, която стана на надлеза на село Звъничево с участието на 11 автомобила и петима загинали, е станала именно заради несъобразяване с метеорологичната и пътната обстановка по трасето. \r\nАлбена ЖИЛЕКОВА", "date": "2018.12.22", "title": "Мирослав Стоянов, ОДМВР - Пазарджик: Двете отсечки от село Звъничево до Варвара и от село Звъничево до Белово са едни от най-натоварените и опасни пътища в областта"}
{"url": "http://www.focus-news.net/news/2018/12/22/2604909/sofiya-golyamo-zadrastvane-se-e-obrazuvalo-pri-tunela-kam-zhk-lyulin.html", "text": "Голямо задръстване се е образувало при тунела към ж.к. „Люлин“, предаде репортер на  Агенция „Фокус“ . Колони от автомобили има по булевард „Царица Йоанна“ в посока жилищния комплекс.", "date": "2018.12.22", "title": "София: Голямо задръстване се е образувало при тунела към ж.к. „Люлин“"}
{"url": "http://www.focus-news.net/news/2018/12/22/2604910/ministar-krasimir-karakachanov-sledvashtata-godina-shte-bade-po-sigurna-ako-pravitelstvoto-prodalzhava-da-investira-v-armiyata-i-v-sposobnostta-y-da-zashtitava-stranata.html", "text": "Следващата година ще бъде по-сигурна, ако правителството продължава да инвестира в армията и в способността й да защитава страната. Това каза за седмичното обзорно предаване „Метроном“ на  Радио „Фокус“  вицепремиерът и министър на отбраната Красимир Каракачанов за равносметката от изтичащата 2018 година в отбраната. “Основните разходи, които трябва да бъдат направени, е по отношение на трите големи проекта. Този за закупуване на нов изстребител, за придобиване на два многофункционални патрулни кораба за военноморския флот и за новата бронирана машина – това са 371 млн. за 2019 г., които трябва да бъдат изразходвани, извън бюджета на Министерство на отбраната. Бюджетът на Министерство се увеличава, заради другите разходи, които се правят за възнаграждения, заплати и т.н. Но това са допълнителни разходи, които са гласувани целево за тези три проекта за модернизация”, обясни министър Красимир Каракачанов. Той отчете, че за година и 7 месеца, откакто е министър на отбраната, за втори път се повишават заплатите в отбраната, и то на военнослужещите. За пръв път от десетки години се отделят необходимите средства за ремонт, възстановяване и модернизация на съществуващата бойна техника, добави той.", "date": "2018.12.22", "title": "Министър Красимир Каракачанов: Следващата година ще бъде по-сигурна, ако правителството продължава да инвестира в армията и в способността й да защитава страната"}
{"url": "http://www.focus-news.net/news/2018/12/22/2604907/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или големи колони от автомобили. Трафикът и на българо-македонската граница е нормален. \r\nЛивия НИНОВА", "date": "2018.12.22", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/12/22/2604911/blagoevgrad-intenziven-e-trafikat-po-osnovnite-patni-napravleniya-v-oblastta-nyama-danni-za-obrazuvali-se-koloni-ot-avtomobili.html", "text": "Интензивен е трафикът по основните пътни направления в областта, няма данни за образували се колони от автомобили, предаде репортер на  Радио „Фокус“ – Пирин . Към този час движението е натоварено по автомагистрала „Струма“ и главен път Е-79 в посока ГКПП „Кулата“, както и по второкласен път Симитли – Гоце Делчев в посока Банско. Няма регистрирани тежки пътни инциденти. Пътищата в областта са проходими при зимни условия. Няма въведени ограничения за движението по Републиканската пътна мрежа, с изключение на временната забрана за движение на товарни автомобили с тегло над 12 тона по автомагистрала „Струма“ и главен път Е-79, която ще бъде в сила до 14.00 часа.  \r\nПолицейското присъствие е засилено, като на различни места са позиционирани патрули, които следят за спазване правилата за движение. При необходимост същите имат готовност да регулират и трафика. В следобедните часове се очаква по-голямо струпване на автомобили в Кресненското дефиле и при пътен възел „Симитли“. Водачите е необходимо да шофират с повишено внимание и да не предприемат рискови изпреварвания, за да не се стига до тежки пътнотранспортни произшествия.  \r\nДо този момент няма струпване на пътници на жп гарата и автогарата в Благоевград, както и на другите гари в областта. \r\nЛивия НИНОВА", "date": "2018.12.22", "title": "Благоевград: Интензивен е трафикът по основните пътни направления в областта, няма данни за образували се колони от автомобили"}
{"url": "http://www.focus-news.net/news/2018/12/22/2604913/pazardzhik-katastrofa-mezhdu-tovaren-i-lek-avtomobil-e-stanala-na-kragovoto-krastovishte-pri-mosta-na-reka-maritsa-v-grada-nyama-postradali.html", "text": "Катастрофа между товарен и лек автомобил е станала преди минути на кръговото кръстовище при моста на река Марица в Пазарджик, предаде репортер на  Радио „Фокус“ – Пазарджик . При инцидента няма пострадали, но са нанесени сериозни материални щети по двете превозни средства. Патрул на „Пътна полиция“ е на мястото на катастрофата. Движението е затруднено. \r\nАлбена ЖИЛЕКОВА", "date": "2018.12.22", "title": "Пазарджик: Катастрофа между товарен и лек автомобил е станала на кръговото кръстовище при моста на река Марица в града, няма пострадали"}
{"url": "http://www.focus-news.net/news/2018/12/22/2604912/lilyana-pavlova-predsedatelstvoto-na-saveta-na-es-ni-utvardi-kato-dostoen-chlen-na-evropeyskoto-semeystvo.html", "text": "Председателството на Съвета на ЕС ни утвърди като достоен член на европейското семейство. Това каза Лиляна Павлова, която заемаше поста министърът на Българското европредседателство на ЕС до неговото закриване преди дни, в интервю за предаването „Годината“ по  Дарик радио . Българското европредседателство е събитието на 2018 година според класацията на медията.  \r\n„Оценката която получаваме с тази награда, за събитието на годината, е важна, защото това остава като паметен момент в съвременната ни история, това събитие ни утвърди като държава, достоен член на европейското семейство“, подчерта Павлова. \r\nПрез 2025 година Черна Гора ще бъде нов член на ЕС, прогнозира Лиляна Павлова. \r\nНа въпроса защо все още не сме в Шенген, тя отговори, че и това ще стане, тъй като това е и политическо решение.  \r\nСпоред нея и вътрешните проблеми в старите страни членки на ЕС също допринасят този въпрос да бъде отложен за по-късно решаване. \r\nПавлова каза, че е за цялостно решение по Шенген, но ако те искат да ни дадат частично решение, нека да го обосноват.", "date": "2018.12.22", "title": "Лиляна Павлова: Председателството на Съвета на ЕС ни утвърди като достоен член на европейското семейство"}
{"url": "http://www.focus-news.net/news/2018/12/22/2604916/varna-avtomobil-se-e-preobarnal-na-agala-na-ul-tsar-asen-i-ul-bratya-miladinovi.html", "text": "Автомобил се е преобърнал на ъгъла на ул. „Цар Асен“ и ул. „Братя Миладинови“ в центъра на Варна. Няма пострадали. В произшествието са участвали два автомобила, като единият от тях се е преобърнал странично и се е ударил в стена на къща. Това съобщи за  Радио „Фокус“ – Варна  говорителят на ОДМВР Ивана Милева. Сигналът за катастрофата е подаден около 12.20 часа. Няма данни за пострадали хора. Нанесени са материални щети по ударилия се в къщата автомобил. \r\nДиана СТОЕВА", "date": "2018.12.22", "title": "Варна: Автомобил се е преобърнал на ъгъла на ул. „Цар Асен“ и ул. „Братя Миладинови“"}
{"url": "http://www.focus-news.net/news/2018/12/22/2604915/mitropolit-nikolay-shte-oglavi-bogosluzheniya-za-rozhdestvo-hristovo-i-nova-godina-v-plovdiv-i-pazardzhik.html", "text": "Митрополит Николай ще оглави богослуженията за Рождество Христово и Нова година. Това съобщиха за  Радио „Фокус“ – Пловдив  от Пловдивската митрополия. На Бъдни вечер Знеполският епископ Арсений ще отслужи архиерейска света Литургия от 9.00 часа в храм „Св. Марина“ в Пловдив. На 25 декември Негово високопреосвещенство Пловдивският митрополит Николай ще възглави от 09.00 часа Рождественска света Литургия в същия храм, а на 26 декември – от 9.00 часа в катедралния храм „Успение Богородично” в град Пазарджик. \r\nНа 27 декември - Стефановден, Знеполският епископ Арсений ще отслужи архиерейска света Литургия от 9.00 часа в митрополитския храм „Св. Марина” в Пловдив. \r\nНа Нова Година Пловдивският митрополит Николай ще възглави архиерейска света Литургия и Новогодишен молебен от 10.00 часа в храм „Св. Марина“. \r\nТони МИХАЙЛОВ", "date": "2018.12.22", "title": "Митрополит Николай ще оглави богослужения за Рождество Христово и Нова година в Пловдив и Пазарджик"}
{"url": "http://www.focus-news.net/news/2018/12/22/2604905/viorika-danchila-sled-sreshtata-v-belgrad-iskame-po-dobra-svarzanost-na-balkanite-i-sazdavane-na-regionalen-ikonomicheski-forum.html", "text": "Румънският премиер Виорика Дънчила заяви на пресконференцията след четиристранната среща между лидерите на България, Сърбия, Гърция и Румъния, че Букурещ иска по-добра свързаност и създаване на Балкански регионален икономически форум, съобщи специалният пратеник на  Агенция „Фокус“  на мястото на събитието. \r\nДънчила посочи още, че е обсъдила с българския премиер Бойко Борисов възможностите за развиване на инфраструктурата в региона, както и проекти в туризма.  \r\nТя заяви също, че са обсъдени приоритетите на румънското председателство на Съвета на Европейския съюз и че е направила обобщение на дневния му ред, който е бил подкрепен от четирите държави. \r\n„Румъния ще продължи да съдейства за европейската интеграция на страните от Западните Балкани. Говорихме си за европейската сигурност, кохезионнната политика и за общата политика за миграция и убежище“, посочи тя и отбеляза специално, че Букурещ подкрепя пътя на Сърбия към Европейския съюз и че по този повод е поканила сръбския президент Александър Вучич в Румъния. \r\nТереза ГЕРОВА", "date": "2018.12.22", "title": "Виорика Дънчила след срещата в Белград:  Искаме по добра свързаност на Балканите и създаване на регионален икономически форум"}
{"url": "http://www.focus-news.net/news/2018/12/22/2604908/aleksis-tsipras-balgarskoto-predsedatelstvo-dade-vazmozhnost-za-vrashtane-na-temata-za-zapadnite-balkani-v-evropeyskiya-sayuz.html", "text": "Гръцкият премиер Алексис Ципрас заяви на пресконференцията след четиристранната среща на високо равнище в Белград, че българското председателство е дало възможност за връщане на темата за Западните Балкани в Европейския съюз и изрази надежда, че Румъния ще продължи да се занимава с нея, съобщава  специалният пратеник на „Агенция Фокус“ . \r\nМинистър-председателят на Гърция подчерта също, че срещите на четиристранния формат доказват, че Балканите не са второстепенен регион и могат да допринесат за дневния ред. \r\nТереза ГЕРОВА", "date": "2018.12.22", "title": "Алексис Ципрас: Българското председателство даде възможност за връщане на темата за Западните Балкани в Европейския съюз"}
{"url": "http://www.focus-news.net/news/2018/12/22/2604918/ministar-krasimir-karakachanov-dogovorat-za-dobrosasedstvo-mezhdu-balgariya-i-makedoniya-e-dobre-napraven-no-ne-se-spazva-ot-strana-na-skopie.html", "text": "Договорът за добросъседство между България и Македония е добре направен, но не се спазва от страна на Скопие. Това каза за седмичното обзорно предаване „Метроном“ на  Радио „Фокус“  вицепремиерът,  министър на отбраната и лидер на „ВМРО – Българско национално движение“ Красимир Каракачанов за отношенията между България и Македония. „Право на избор е на всеки гражданин в Македония да се чувства македонец или българин. Този, които се чувства македонец, никога не съм го насилвал да се чувства българин. Но тези, които се чувстват българи, съм против властите в Македония да ги натискат да си променят българското съзнание и да се пишат македонци. Когато македонската държава, въпреки договора за добросъседство, продължава да фалшифицира българската история, да създава омраза у собственото си общество спрямо България, не мога да мълча. А какъв е фактът, че една година след като сме подписали договора, празнуват 11 октомври – Ден на въстанието против „булгарския окупатор“. Никакво въстание не е имало. В града Прилеп четирима хашлаци убиват полицая, който е на пост пред полицейското управление, а самият полицай е техен съгражданин от град Прилеп, с четири деца. Това ли е въстанието против българския окупатор?“, пита вицепремиерът Красимир Каракачанов. Той уточни, че България не е била окупатор на Македония, както се говори в южната ни съседка, а освободител. Страната ни трябва да продължава да се притеснява от кражба на история, каза още той. Ако Македония продължава с тези си действия, ще остане в чакалнята на НАТО и ЕС, добави Красимир Каракачанов.", "date": "2018.12.22", "title": "Министър Красимир Каракачанов: Договорът за добросъседство между България и Македония е добре направен, но не се спазва от страна на Скопие"}
{"url": "http://www.focus-news.net/news/2018/12/22/2604920/prezidentat-rumen-radev-predsedatelstvoto-se-prevarna-v-alibi-za-shestmesechno-otsastvie-na-upravlenieto-po-otnoshenie-na-problemite-na-grazhdanite.html", "text": "Европредседателството се превърна в алиби за шестмесечно отсъствие на управлението по отношение на проблемите на гражданите. Това каза президентът Румен Радев в интервю за предаването „Годината“ по  „Дарик“ радио . \r\nПопитан какво мисли за това, че „Политик на годината“ в класацията на „Дарик“ радио са протестиращите майки на деца с увреждани, Радев отговори, че това е съвсем аргументиран и човешки избор. „Защото протестиращите майки показаха, че с морална сила и човешка морална кауза можеш да постигаш и сериозни политически цели. Защото на практика те се превърнаха в един от основните политически играчи на годината“, заяви президентът. Радев благодари на всички българи, които през 2018 г. не са гледали безучастно и са отстоявали своите права чрез протести. „В атмосферата на вселяващ се произвол всяка дума е важна“, заяви той. \r\nВъв връзка с българското европредседателство президентът посочи, че една рутинна ротационна процедура на ЕС е била превърната в мощен пиар. „И в едно алиби за шестмесечно отсъствие на управлението по отношение на проблемите на гражданите. В същото време не можем да не отбележим, че редица медии градяха ореол на управляващите като спасители на Западните Балкани и като незаобиколим политически фактор от световен мащаб. И в същото време протестите на хората за ниски доходи, за лоши условия на труд, срещу корупцията бяха представени като антиевропейски прояви. Затова и след края на европредседателството призовах управляващите да се върнат по-бързо към нерадостната българска действителност и да чуят гласовете на хората. Да, успехи има, но да продължиш се хвалиш непрекъснато с тези успехи при положение, че хората се чудят как да си платят сметките, не е почтено“, каза още Радев и посочи, че затова във Западна Европа европредседателството е рутина, а не новина. \r\n„Иначе за приоритета Западни Балкани – да, това е наша задача, откакто сме влезли в ЕС и е нормално правителството да го приеме като приоритет. Но едно прекомерно напомпване на очакванията, че едва ли не ще решим за 6 месеца проблеми, трупани с векове, доведоха до разочарования. Защото правителството толкова се вторачи в Западните Балкани, че спря да вижда какво се случва по на запад от Западните Балкани. Изтървахме важни европейски процеси като катастрофата с нашите превозвачи, които зрееха през това време“, заяви Радев и посочи, че европейската интеграция на Западните Балкани не трябва да става за сметка на българският национален интерес, история и идентичност. \r\n„Бързането на управляващите да подпишат договора за добросъседство с Македония без да говорят с Гърция и без вътрешен консенсус, на практика беше за слава. За основата на този договор се използва декларацията от 1999 г. между Иван Костов и Любчо Георгиевски, а за тези 20 години имаме динамика на процесите на Балканите, имаме два нови фактора – членството в НАТО и в ЕС“, обясни Радев. Той обясни, че като президент на България не е съгласен с името „Северна Македония“ и посочи, че ако България беше имала по-сериозна позиция, сега български премиер щеше да бъде номиниран заедно със Зоран Заев и Алексис Ципрас за Нобелова награда за мир.", "date": "2018.12.22", "title": "Президентът Румен Радев: Председателството се превърна в алиби за шестмесечно отсъствие на управлението по отношение на проблемите на гражданите"}
{"url": "http://www.focus-news.net/news/2018/12/22/2604900/na-bobi-mihaylov-mu-prilosha-i-go-izvedoha-ot-preskonferentsiyata-sled-chetiristrannata-sreshta-v-belgrad.html", "text": "Изведоха президента на Българския футболен съюз (БФС) от пресконференцията след четиристранната среща между лидерите на България, Румъния, Сърбия и Гърция, съобщава специалният пратеник на  Агенция „Фокус“ . \r\nНа Михайлов, който е в Белград заедно с Красен Кралев, за да участва в среща с министрите на спорта и президентите на футболните федерации на останалите три страни, му е прилошало и той е изведен от залата, в която в момента Бойко Борисов, Виорика Дънчила, Александър Вучич и Алексис Ципрас дават пресконференция. \r\nТереза ГЕРОВА", "date": "2018.12.22", "title": "На Боби Михайлов му прилоша и го изведоха от пресконференцията след четиристранната среща в Белград"}
{"url": "http://www.focus-news.net/news/2018/12/22/2604921/krasimir-uzunov-evropa-se-chuvstva-kato-v-mengeme.html", "text": "Европа се чувства като в менгеме. Това каза за седмичното обзорно предаване „Метроном“ на  Радио „Фокус“  специалистът по темата за Македония и проблемите на Балканите и президент на Агенция и национална радиоверига „Фокус“ Красимир Узунов за състоянието на Европа преди европейските избори през май 2019 г. „Четиристранните срещи са много добри, но когато 1991 година дойде тук Ричард Ран да преустройва българската икономика, каза, че помощта не означава подслаждане на блатото. Когато изсипем захар в едно блато, то не става по-сладко. Ние правим перфектни срещи, постигнахме решение, че ще правим високоскоростна железница от Варна до Дедеагач, който сега се казва Александруполис. Някакви стъпки да са приети след тези решения? Това е добро за успокоение на вътрешнополитическото мислене и за демонстриране пред Европа на обща балканска позиция, но да не забравяме, че на Европа й предстоят избори, май месец за нов европейски парламент. От едра страна американският президент Доналд Тръмп я кара да плаща, за да бъде по-сигурна и да държи войски на американците в Европа, а от друга страна Владимир Путин се мъчи да бутне санкциите“, обясни Красимир Узунов. „От натиска от руска и американска страна Евросъюзът се клати и едва ли му е до Западни Балкани“ допълни той.", "date": "2018.12.22", "title": "Красимир Узунов: Европа се чувства като в менгеме"}
{"url": "http://www.focus-news.net/news/2018/12/22/2604922/plovdiv-intenziven-e-trafikat-po-avtomagistrala-trakiya-zasileno-e-politseyskoto-prisastvie-po-patishtata-v-oblastta.html", "text": "Натоварено е движението по основните направления в Пловдивска област към този час, съобщиха за  Радио „Фокус“ – Пловдив  от Областното пътно управление. Интензивен е трафикът по пловдивския участък на автомагистрала „Тракия“, също по направленията Пловдив - Карлово и Пловдив - Асеновград. Пътните настилки в областта са предимно мокри, в планинските райони – на места заледени, но обработени и нормално проходими при зимни условия. Водачите трябва да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. \r\nЗасилено е полицейското присъствие по участъка на автомагистрала „Тракия“, както и по всички входно-изходни артерии на града. Полицейски патрули са позиционирани по най-натоварените пътни артерии, сред които Пловдив - Пазарджик, Пловдив - Асеновград и Пловдив - Карлово. Полицейски ресурс е съсредоточен и по пътищата, водещи към курорти, хижи и почивни станции, където много хора са решили да прекарат коледните и новогодишни празници. Екипите на „Пътна полиция“ осъществяват засилен контрол спрямо водачи с рисково поведение, свързано с неправилно изпреварване, неправилни маневри и отнемане на предимство. Стриктно се следи за неправоспособни и употребили алкохол водачи, за спазване на скоростните режими,  както и за технически неизправни моторни превозни средства. \r\nЗасилен е и превантивният контрол по отношение на пешеходците за недопускане на инциденти и груби нарушения на Закона за движение по пътищата.  \r\nТрафикът на територията на град Пловдив също се засилва към този час на деня. Засилено автомобилно движение се отчита в централната градска част. Засилено полицейско присъствие има на местата, където се провеждат различни мероприятия, също в района на молове, хипермаркети, гари и автогари \r\n.Тони МИХАЙЛОВ", "date": "2018.12.22", "title": "Пловдив: Интензивен е трафикът по автомагистрала „Тракия“, засилено е полицейското присъствие по пътищата в областта"}
{"url": "http://www.focus-news.net/news/2018/12/22/2604904/prezidentat-rumen-radev-predlozhenieto-za-iztrebitel-f-16-beshe-triumf-na-lobizma.html", "text": "Предложението за изтребител F-16 беше триумф на лобизма. Това каза президентът Румен Радев в интервю за предаването „Годината“ по  „Дарик“ радио . „Думата на 2018 г. е автокрация. Това бе годината на демократичния упадък. Виждаме, че за пореден път кабинетът харчи огромни суми от държавната хазна без правила и често по личното усмотрение на министър-председателя. Парламентът вече не контролира кабинета. А напротив, кабинетът прегазва решения на парламента. Виждам също, че изборното законодателство не бе реформирано, машинното гласуване се отлага отново, съдбата на т.нар. втори протокол от СИК, който е обект на изборна манипулация, остава неясна, заяви Радев и посочи, че оттам са намалели и гаранциите да се проведат честни и демократични избори догодина. \r\nДържавният глава посочи, че предложението България да избере изтребител F-16 е финалът на автокрацията за тази година. „Това беше триумф на лобизма. Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но за разлика от други хора, аз защитавам процесът да бъде прозрачен, открит и обективен. Има два вида избор –  първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници. Те решиха да се правят на демократи в този процес и катастрофираха. Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия един наш политик и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят“, каза още Радев.", "date": "2018.12.22", "title": "Президентът Румен Радев: Предложението за изтребител F-16 беше триумф на лобизма"}
{"url": "http://www.focus-news.net/news/2018/12/22/2604924/d-r-vasil-valchev-direktor-na-mbal-pazardzhik-operirana-i-bez-opasnost-za-zhivota-e-edna-ot-zhenite-postradali-pri-tezhkata-katastrofata-mezhdu-selata-zvanichevo-i-bratanitsa.html", "text": "Оперирана и без опасност за живота е една от жените, пострадали при тежката катастрофата между селата Звъничево и Братаница. Това каза  Агенция „Фокус“  д-р Васил Вълчев, директор на МБАЛ - Пазарджик, във връзка с тежката катастрофа на пътя между селата Звъничево и Братаница, при която загинаха петима души. „Една от жените, докарани при нас, почина. Другата беше с фрактура на рамото и е оперирана. Сега е в ортопедията и е без опасност за живота. Третата жена беше с рани на лицето, които са обработени, и е освободена за домашно лечение\", заяви д-р Вълчев. Той обясни, че полицията е довела в болницата и трима от шофьорите на част от катастрофиралите автомобили, за да дадат проба за алкохол и наркотици. „Мъжете имат леки натъртвания, не са пострадали“, заяви д-р Вълчев.", "date": "2018.12.22", "title": "Д-р Васил Вълчев, директор на МБАЛ - Пазарджик: Оперирана и без опасност за живота е една от жените, пострадали при тежката катастрофата между селата Звъничево и Братаница"}
{"url": "http://www.focus-news.net/news/2018/12/22/2604927/bdzh-normalno-se-osashtestvyava-dvizhenieto-na-vlakovete-v-stranata.html", "text": "Няма информация за струпване на много хора във влаковете, както и за някакви проблеми в движението. На този етап всичко е нормално. Това съобщиха за  Агенция „Фокус“  от пресцентъра на „БДЖ Пътнически превози“. Осигурени са 15 400 допълнителни места в някои от влаковете, които се движат по основните направления за предстоящите Коледни и Новогодишни празници.  \r\nНа сайта на БДЖ гражданите могат да намерят актуална информация за движението на влаковете.", "date": "2018.12.22", "title": "БДЖ: Нормално се осъществява движението на влаковете в страната"}
{"url": "http://www.focus-news.net/news/2018/12/22/2604919/balgariya-gartsiya-rumaniya-i-sarbiya-prepotvardiha-politicheskata-podkrepa-za-obshta-kandidaturata-za-domakinstvo-na-mondial-2030.html", "text": "Министърът на младежта и спорта Красен Кралев и президентът на Българската федерация по футбол Борислав Михайлов проведоха работна среща с министрите на спорта и представителите на футболните федерации на Сърбия, Румъния и Гърция. Разговорът се проведе в рамките на срещата на високо равнище между България, Гърция, Сърбия и Румъния, която се състоя в сръбската столица Белград, съобщава  Правителствената информационна служба . \r\nМинистър Кралев, министърът на младежта и спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта на Гърция Георгос Василиадис препотвърдиха категоричната готовност на четирите страни за съвместна кандидатура за домакинство на Световното първенство по футбол през 2030 година. Присъстващите на срещата подчертаха, че проекта за обща кандидатура дава силен политически знак от страна на Балканите към останалия свят. “Готови сме да защитаваме като екип политическите и икономическите интереси на Балканите”, заяви Красен Кралев. Представителите на футболните асоциации бяха категорични, че изграждането на спортна инфраструктура е важна за всяка от страните. Борислав Михайлов, който е член на Изпълнителния комитет на УЕФА от осем години, изрази увереност, че кандидатурата на България, Сърбия, Румъния и Гърция е достатъчно силна и имаме шанс за успех. \r\nЧетирите страни се договориха да кандидатстват заедно за Европейското първенство по футбол през 2028 година и през 2032 г. Създава се Комисия за подготовка на общата кандидатурата на четирите страни за Мондиал 2030, в която ще участват по четири души от всяка държава – по две политически лица и по двама представители на футболните съюзи. По време на срещата днес бе решено още, че Гърция официално се присъединява към съвместното домакинство на България, Сърбия и Румъния на Европейското първенство по волейбол за жени през 2021 година. Очаква се следващата работна среща на спортните министри и представителите на футболните федерации за подготовка на съвместната кандидатура за домакинство на Мондиал 2030 да се проведе през месец февруари 2019 година в София.", "date": "2018.12.22", "title": "България, Гърция, Румъния и Сърбия препотвърдиха политическата подкрепа за обща кандидатурата за домакинство на Мондиал 2030"}
{"url": "http://www.focus-news.net/news/2018/12/22/2604914/boyko-borisov-sled-sreshtata-v-belgrad-ako-neshto-mozhe-da-potopi-balkanite-tova-e-migratsiyata.html", "text": "Премиерът на България Бойко Борисов посочи на пресконференцията след края на четиристранната среща в Белград, че ако нещо може да потопи Балканите – това е миграцията, съобщи  специалният пратеник на Агенция „Фокус“ . \r\nМинистър-председателят на страната подчерта също, че България прави много за интеграцията на Западните Балкани в Европейския съюз и НАТО и Сърбия отчита този факт.  \r\nБорисов отбеляза, че е очаквал повече по този въпрос от австрийското председателство на Съвета на Европейския съюз, но изрази надежда Румъния да продължи усилията в тази посока. \r\nТереза ГЕРОВА", "date": "2018.12.22", "title": "Бойко Борисов след срещата в Белград: Ако нещо може да потопи Балканите - това е миграцията"}
{"url": "http://www.focus-news.net/news/2018/12/22/2604923/mvnr-na-iran-voennoto-prisastvie-na-sasht-v-siriya-e-greshno-i-nelogichno-ot-samoto-nachalo.html", "text": "Говорителят на иранското Министерство на външните работи Бахрам Гасеми заяви на своя канал в Telegram, че военното присъствие на САЩ в Сирия е „грешно и нелогично“ от самото начало, в първата официална реакция на Ислямската Република за решението на американския президент Доналд Тръмп да изтегли военнослужещите на страната от Сирия, предава  AFP . \r\n„От самото начало присъствието на американските сили принципно беше грешен и нелогичен ход и първостепенна причина за нестабилността и несигурността в региона“, написа Гасеми. \r\nФренската агенция припомня, че в четвъртък държавният глава на САЩ обяви, че Вашингтон повече няма да е „полицай на Близкия Изток“ и нареди изтеглянето на американските войници от Сирия. \r\nПревод и редакция:", "date": "2018.12.22", "title": "МВнР на Иран: Военното присъствие на САЩ в Сирия е „грешно и нелогично“ от самото начало"}
{"url": "http://www.focus-news.net/news/2018/12/22/2604929/dobrich-biznesat-i-obshtinata-podaryavat-na-grazhdanite-10-dni-bezplatno-poseshtenie-na-ledenata-parzalka.html", "text": "За коледните и новогодишни празници бизнесът и Община град Добрич подаряват 10 дни безплатно пързаляне с кънки на лед, предаде кореспондент на  Радио „Фокус” – Варна . Датите са от 24 до 30 декември включително и на 1, 19 и 20 януари. В тези дни малки и големи могат да карат безплатно кънки на ледената пързалка. Тя се намира в парк „Св. Георги“ пред парк-хотел „Изида“. Ледената пързалка работи официално от 21 декември. Всеки ден има по 3 сесии – от 15.00, 17.00, 19.00 до 21.00 часа. Последната за деня сесия е с два пъти по-голямо време за каране. Новото тази година е, че са закупени 120 чифта нови кънки. В дните, в които пързалката не е откупена, цената на една сесия е 5.00 лв.  \r\nДобрич е един от малкото градове в България, които имат възможност да зарадват своите жители и гостите с тази инициатива. Пожеланието на организатори и спомоществователи е за много усмихнати личица по време на празниците. \r\nЖулиета НИКОЛОВА", "date": "2018.12.22", "title": "Добрич: Бизнесът и Общината подаряват на гражданите 10 дни безплатно посещение на ледената пързалка"}
{"url": "http://www.focus-news.net/news/2018/12/22/2604926/prezidentat-rumen-radev-balgarite-shte-imat-dostoen-zhivot-kogato-nauchat-svoite-polititsi-da-zhiveyat-samo-ot-zaplatata-si.html", "text": "Българите ще имат достоен живот, когато научат своите политици да живеят само от заплатата си. Това каза президентът Румен Радев в интервю за предаването „Годината“ по  „Дарик“ радио . \r\nПопитан дали е съгласен с тезата на почетния председател на ДПС Ахмед Доган, че трябва да има програмно правителство, Радев отговори: „Г-н Доган е най-опитният политик на Прехода и неговото мнение е важно. Той констатира неща, за които често говоря, но които управляващите не признават – ширеща се бедност, неравенства, драстичен срив на инвестициите, липса на догонващ растеж. Мисля, че причината не е само в абдикацията на държавата, а най-вече със злоупотребата с власт. Някои от неговите тези граничат с политическата утопия - създаването на програмно правителство с всички партии в рамките на парламента и отричането на предсрочни парламентарни избори. Растящото недоволство е срещу системата – т.е. срещу политиците и партиите, които доведоха народа до отчаяние. А сега се предлага всички те да се обединят, за да ни спасяват. И то да се обединят върху една компроментирана основа – Народното събрание, което произвежда лобизъм, скандали и не се ползва с доверието на хората“, каза още държавният глава. Радев посочи, че неговото виждане за изход от ситуацията е друго.“ Не укрепване на статуквото, а изграждане на стратегическа алтернатива. Този вариант, който посочва Ахмед Доган, изисква най-малкото ясни механизми за граждански контрол върху политическия елит, а такива не виждам. Защото липсата на наказателна отговорност за грабителство не води до никъде. Г-н Доган не взима отношение за корупцията и за механизмите за справяне с нея. Българите ще имат достоен живот, когато научат своите политици да живеят само от заплатата си и когато изградят такива механизми, с които да контролират политическата класа“, заяви Радев. \r\nНа въпрос дали трябва да бъде проверен строежът на пътищата за пет години назад, каквото е предложението на БСП заради трагедията край Своге,  Радев отговори, че тази катастрофа е извадила българите от летаргията. „Много ясно разбрахме, че не можем да хвърляме вината само върху строителите. Затова при срещата с Българската строителна камара разграничих много ясно кои са трите основни играчи в този процес – държавната и местната власт, строителните босове и хилядите работници. Хилядите работници трябва да бъдат подкрепени, защото те изграждат инфраструктурата ,а работят често при лоши условия и при ниско заплащане. Когато имаме проблеми в бранша, трябва да се фокусираме върху изпълнителната власт и строителните босове. Затова и на самите строители казах, че доверие се гради с прозрачност и с качество, а не с протести и със струване на тежка техника в центъра на София“, заяви Радев. „Мисля, че дори управляващите трябва да направят пробите при толкова много съмнения за качеството на пътя. Да го направят и да кажат – да, ние сме чисти“, заяви държавният глава.", "date": "2018.12.22", "title": "Президентът Румен Радев: Българите ще имат достоен живот, когато научат своите политици да живеят само от заплатата си"}
{"url": "http://www.focus-news.net/news/2018/12/22/2604928/pregled-na-mezhdunarodnite-novini-do-14-chasa-agentsiya-fokus.html", "text": "Говорителят на иранското Министерство на външните работи Бахрам Гасеми заяви на своя канал в Telegram, че военното присъствие на САЩ в Сирия е „грешно и нелогично“ от самото начало, в първата официална реакция на Ислямската Република за решението на американския президент Доналд Тръмп да изтегли военнослужещите на страната от Сирия, предава  AFP . \r\n„От самото начало присъствието на американските сили принципно беше грешен и нелогичен ход и първостепенна причина за нестабилността и несигурността в региона“, написа Гасеми. \r\nФренската агенция припомня, че в четвъртък държавният глава на САЩ обяви, че Вашингтон повече няма да е „полицай на Близкия Изток“ и нареди изтеглянето на американските войници от Сирия. \r\n*** Министърът на младежта и спорта Красен Кралев и президентът на Българската федерация по футбол Борислав Михайлов проведоха работна среща с министрите на спорта и представителите на футболните федерации на Сърбия, Румъния и Гърция. Разговорът се проведе в рамките на срещата на високо равнище между България, Гърция, Сърбия и Румъния, която се състоя в сръбската столица Белград, съобщава  Правителствената информационна служба . \r\nМинистър Кралев, министърът на младежта и спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта на Гърция Георгос Василиадис препотвърдиха категоричната готовност на четирите страни за съвместна кандидатура за домакинство на Световното първенство по футбол през 2030 година. Присъстващите на срещата подчертаха, че проекта за обща кандидатура дава силен политически знак от страна на Балканите към останалия свят. “Готови сме да защитаваме като екип политическите и икономическите интереси на Балканите”, заяви Красен Кралев. Представителите на футболните асоциации бяха категорични, че изграждането на спортна инфраструктура е важна за всяка от страните. Борислав Михайлов, който е член на Изпълнителния комитет на УЕФА от осем години, изрази увереност, че кандидатурата на България, Сърбия, Румъния и Гърция е достатъчно силна и имаме шанс за успех. \r\nЧетирите страни се договориха да кандидатстват заедно за Европейското първенство по футбол през 2028 година и през 2032 г. Създава се Комисия за подготовка на общата кандидатурата на четирите страни за Мондиал 2030, в която ще участват по четири души от всяка държава – по две политически лица и по двама представители на футболните съюзи. По време на срещата днес бе решено още, че Гърция официално се присъединява към съвместното домакинство на България, Сърбия и Румъния на Европейското първенство по волейбол за жени през 2021 година. Очаква се следващата работна среща на спортните министри и представителите на футболните федерации за подготовка на съвместната кандидатура за домакинство на Мондиал 2030 да се проведе през месец февруари 2019 година в София.   \r\n*** Премиерът на България Бойко Борисов посочи на пресконференцията след края на четиристранната среща в Белград, че ако нещо може да потопи Балканите – това е миграцията, съобщи  специалният пратеник на Агенция „Фокус“ . \r\nМинистър-председателят на страната подчерта също, че България прави много за интеграцията на Западните Балкани в Европейския съюз и НАТО и Сърбия отчита този факт.  \r\nБорисов отбеляза, че е очаквал повече по този въпрос от австрийското председателство на Съвета на Европейския съюз, но изрази надежда Румъния да продължи усилията в тази посока. \r\n***  Гръцкият премиер Алексис Ципрас заяви на пресконференцията след четиристранната среща на високо равнище в Белград, че българското председателство е дало възможност за връщане на темата за Западните Балкани в Европейския съюз и изрази надежда, че Румъния ще продължи да се занимава с нея, съобщава  специалният пратеник на „Агенция Фокус“ . \r\nМинистър-председателят на Гърция подчерта също, че срещите на четиристранния формат доказват, че Балканите не са второстепенен регион и могат да допринесат за дневния ред. \r\n***  Домакинът на четиристранната среща на високо равнище между Сърбия, България, Гърция и Румъния – сръбският президент Александър Вучич, беше първият, който се изказа след едночасовите разговори между лидерите. Държавният глава съобщи, че е обсъдена ситуацията около газовите доставки на Балканите, съобщава специалният пратеник на  Агенция „Фокус“  на мястото на събитието. \r\nПо неговите думи, за разлика от останалите страни в региона, пред Сърбия стоят предизвикателства за доставките на енергоносители. \r\nВучич посочи, че следващата среща на Четиристранния формат ще е в Румъния и предупреди, че страните трябва да започнат още от идната година подготовката си и изграждането на стадиони за евентуалното общо домакинство на Свеотовното първенство през 2030 година, за което Сърбия е напълно готова. \r\n***  Министърът на външните работи на Румъния Теодор Мелешкану изрази опасенията си във връзка с разширяването на руското военно присъствие в Черно море в събота, в навечерието на започващото от 1 януари 2019 година председателство на Съвета на Европейския съюз на страната, предава  ТАСС . \r\n„В последния период ние сме много притеснени от разширяването на военното присъствие на Русия в Черно море, на източната граница на ЕС и НАТО“, заяви Мелешкану. „Именно затова, в контекста на нашето председателство, ние ще развиваме темата Черно море и Причерноморието, за да е напълно ясно в съществуващите формати на ниво ЕС и в рамките на НАТО, че Черно море представлява приоритетен проблем за Съюза“, добави румънският външен министър. \r\n„Румъния, като страна-членка на ЕС и НАТО, винаги ще формулира позицията си така, че тя да е съзвучна с тази на нашите съюзници“, уточни той. „Но ние нямаме предвид идеите да се отделим от другите и да предложим нови санкционни мерки, освен тези, приети на ниво ЕС и НАТО. Затова ще участваме във всички тези демарши, за да представим единна позиция, защото една от най-важните теми е единството на ЕС в лицето на руските действия. Това ще бъде приоритет за нас“. \r\n***  Вицепремиерът и министър на външните работи на Косово Беджет Пацоли написа статия за EU Observer по повод решението на Прищина да пристъпи към трансформиране на Косовските сили за сигурност (КСС) в пълноценни въоръжени сили, като  държавната „Радио и телевизия Косово“ (RTK)  я представя без редакторска намеса. \r\n„Подобно на всяка суверенна, независима държава, Косово иска да има армия, за да защити своята териториална цялост и гражданите си от всички нейни общности. Ето защо започваме процеса на трансформиране на мандата на Косовските сили за сигурност (КСС). Това ще се състои в дисциплинирания и прозрачен преход на КСС към професионална, мултиетническа армия, която ще е оперативно съвместима с НАТО. \r\nСегашната КСС е леко въоръжена сила от 2500 души, обучена от НАТО с отговорност да реагира при кризи, гражданска защита и да бъде на разположение на властите. Проектозаконите, гласувани в нашия парламент миналата седмица, предвиждат армия от 5000 активни войници и 3000 резервисти. В обобщение, това представлява логично и естествено заключение за развитието на апаратите за сигурност на Косово. \r\nТова е необходима стъпка за Косово, както като самодостатъчна национална държава, така и като член на международната общност. Трансформацията на КСС символизира статута на Косово като независима държава, която 116 държави-членки на ООН потвърдиха, заедно с 82% от държавите-членки на ЕС и 86% от страните-членки на НАТО. Защо сега? \r\nЗащо сега продължаваме с това? По-добрият въпрос е, защо не сега? Няма време като настоящето, когато става въпрос за защита на хората. Излишно е да казвам, че най-важният въпрос в дневния ред на външната ни политика се отнася до постоянния ни диалог със Сърбия. Развитието на Косово, сигурността на хората и стабилността на по-широкия регион не могат да бъдат заложници на този въпрос. Понастоящем нашият проект се подкрепя от няколко ключови членове на НАТО, включително САЩ. \r\nНо е важно случаят да бъде представен на широката международна общност, защото все още има заблуди относно намерението на нашия проект. Цялостната логика е, че установените и трансформирани КСС ще бъдат фактор за вътрешното успокояване на Косово и за стабилността в един нестабилен регион. Нещо повече, статуквото на нашето споразумение за национална сигурност не е устойчиво, а ролята на КСС ще бъде от решаващо значение, за да се защитят всички хора в Косово с повишен професионализъм и строго военна нагласа. Най-важното е, че нашата амбиция е да създадем наистина всеобхватна армия, независимо от етническата принадлежност, която да укрепи мирно косовската идентичност и националност и да бъде трамплин за преодоляване на регионалната фрагментация. \r\nПреходът на КСС ще включва и ще представлява всички, които живеят в Косово. Разбира се, КСС ще бъде от решаващо значение за поддържането на суверенитета на Косово в пълна координация с отбранителните способности на съседите му. Това ще даде възможност на Косово да допринесе за регионалната и международната сигурност, както в краткосрочен, така и в дългосрочен план, чрез участие в многостранни операции за поддържане на мира и в засилени механизми за колективна сигурност. \r\nЧаст от стратегическата цел на Косово е скоро да стане член на НАТО като съседите си Албания, Черна гора и Македония. Като част от нашите ангажименти като равноправен и пълноправен член на международната общност, ние искаме да бъдем страна, която е не само потребител на сигурността, но и надежден доставчик на сигурност. Като такава тя е и важна и необходима стъпка за нашите съюзници. \r\nЧрез повишаване на възможностите и опита на КСС, чрез обучение на персонала и модернизиране на оборудването, ние се стремим да насърчим сътрудничеството в сферата на  сигурността на Косово със своите съседи, ЕС и САЩ за справяне с международните предизвикателства пред сигурността. През следващата година ще отбележим двадесет години от началото на въздушните удари на НАТО, на 24 март 1999 г., което сложи край на етническото прочистване на косовските албанци от сръбския режим на Слободан Милошевич. \r\nЗавинаги ще бъдем благодарни на ръководените от НАТО сили в Косово, които донесоха стабилността и сигурността на младата ни страна и обучиха нашите нововъзникващи сили за сигурност през последните две десетилетия. Но, както се казва, човек се отплаща на учителя лошо, ако винаги остава просто един ученик. Косово дължи на своя народ и на международната общност да предприеме тази стъпка. \r\nПризовавам всички членове на НАТО да следват примера на Съединените щати в подкрепата за КСС\". \r\n***  Албанският премиер Еди Рама отговори на писмата на сръбския си колега Ана Бърнабич, в което тя го призовава да използва влиянието си върху властите в Прищина, за да ги убеди да отменят решенията си за налагане на вносни мита от 100% върху стоките от Сърбия и БиХ и за трансформиране на Косовските сили за сигурност във Въоръжени сили, предава  скопският телевизионен канал „Нова ТВ“ . \r\n„Драга колежке. Абсолютно е невъзможно за мен да разбера вашия призив „да преразгледаме нашата позиция за подкрепа на независимостта“... Позицията на Албания е, че Косово е независима и суверенна държава, която взима съответните решения самостоятелно и другите трябва да ги уважават като израз на сувренната воля на косовския народ чрез демократично избраните лидери“, пише Рама. \r\nОсвен това той припомня, че Бърнабич и сръбският президент Александър Вучич са се съгласили да постигнат помирение чрез регионално сътрудничество, което нарушават, по думите на Рама, чрез пречките, които се създават на Косово за присъединяване към международните организации, като ЮНЕСКО и ИНТЕРПОЛ. \r\n„Албания подкрепя диалога Косово-Сърбия с посредничеството на ЕС. Но ние не можем да не кажем, че под маската на диалога, Сърбия създаде неприятелски пречки и действа срещу Косово, което нанася вреди на всеобхватното регионално сътрудничество и което не приляга на страна-кандидат за членство в Съюза. Ние вярваме, че следването на пътя на диалога, с искреност и реализъм, е единствената успешна алтернатива за постигане на обвързващи и устойчиви решения за двете страни, както и за мира и стабилността в региона“, обяснява албанският премиер на Ана Бърнабич. \r\n***  Президентът на Турция Реджеп Таийп Ердоган заяви, че Анкара е решила да отложи  военната си операция в Североизточна Сирия заради последните събития, пише  електронното издание на вестник Yeni Safak . \r\n„Турция не е хвърлила око на сирийската територия, но сигурността е много важна за нас и нашата позиция срещу терористичните групировки е ясна. Нашата цел е да обезпечим сигурността си“, заяви Ердоган. \r\n„Телефонният разговор с (президента на САЩ Доналд) Тръмп, както и контактите между нашите дипломатически и силови ведомства и заявленията, направени от американската страна, ни накараха да почакаме малко (за операцията на изток от река Ефрат)“, обясни турският лидер. \r\nИзданието припомня, че в сряда Тръмп нареди всички американски военни части в Сирия да се изтеглят от страната, като посочи, че победата над „Ислямска държава“ е единствената причина за присъствието на американските части в раздираната от война страна. \r\n***  За Сърбия е много важно да се приложи Преспанския договор между Македония и Гърция, за да може Северна Македония в бъдеще да играе ролята на мост на сътрудничеството между Белград и Атина, като това, по думите на сръбския президент Александър Вучич след срещата му с гръцкия премиер Алексис Ципрас в Белград, е възможност за по-голямо сближаване между Сърбия и Гърция, пише  македонският „Фокус“ . \r\n„Знам, че това не е лесно, но Сърбия и нейните граждани подкрепят прилагането на този договор“, заяви Вучич. \r\nДвамата лидери разговаряха още за ситуацията в Косово и формирането на косовска армия, отбелязва медията. \r\nВ тази връзка Ципрас посочи, че действията на Прищина са неприемливи, особено налагането на 100-процентови вносни мита върху стоките от Сърбия и БиХ, както и трансформацията на Косовските сили за сигурност във въоръжени сили. По неговото мнение, това не допринася за стабилността в региона. \r\n„Искам да изпратим осъдително послание на косовските власти, които наливат масло в огъня“, заяви гръцкият премиер след разговора със сръбския държавен глава. \r\n*** В рамките на Четиристранната среща в Белград Виорика Дънчила ще запознае лидерите от формата - премиера Бойко Борисов, гръцкия министър-председател Алексис Ципрас и президента на Сърбия Александър Вучич, с приоритетите на румънското председателство на Съвета на Европейския съюз, което започва на 1 януари 2019 г., предаде специалният пратеник на  Агенция „Фокус“ . \r\nПо-късно през деня лидерите на четирите ще проведат среща, на която ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  \r\nСрещата на четиримата лидери е шеста по ред, като за втори път домакин на събитието е държавният глава на западната ни съседка. Първата среща в Белград на формата бе организирана на 9 декември 2017 г. Основни теми тогава бяха развитието на икономическото сътрудничество, укрепването на регионалната стабилност и подкрепата на европейската интеграция на държавите от региона.  \r\nВ делегацията на премиера в Белград е също и министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна. \r\n*** Правителството на САЩ частично преустанови работа заради липса на финансиране. Така нареченото „затваряне“ е резултат от провалените преговори в Конгреса между републиканци и демократи по въпроса за отделяне на средства за строителството на стена по границата с Мексико, за която настоява президентът на САЩ Доналд Тръмп, предава агенция  ТАСС . \r\nНа този етап американските законодатели не са приели бюджета за фискалната 2019 година, която в САЩ започва още на 1 октомври. Трябваше да бъде одобрен, но двете камари на Конгреса приключиха заседанията си и не приеха никаква компромисна резолюция, която да й позволи да избегне затварянето на федералните ведомства. Около една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Департамента за вътрешна сигурност. \r\nТръмп публикува видео съобщение на страницата си в Twitter, в което той изразява надежда, че спирането на работата няма да продължи дълго. Той призна, че не може да направи нищо без гласовете на демократите и ги призова да гласуват за средства за изграждането на стената. \r\n*** Американският президент Доналд Тръмп се надява предстоящото спиране на работата на правителството, предизвикано от спор за финансиране на проекта му за гранична стена, няма да бъде дълго. \r\n„Спирането на работата, надяваме се, няма да продължи дълго“, заяви Тръмп във видео пост в профил си в Twitter", "date": "2018.12.22", "title": "Преглед на международните новини до 14 часа ( Агенция „Фокус“ )"}
{"url": "http://www.focus-news.net/news/2018/12/22/2604931/prezidentat-rumen-radev-ochakvaniyata-mi-che-balgarinat-shte-bade-po-malko-toleranten-kam-bezzakoniyata-ne-se-opravdaha.html", "text": "Очакванията ми, че българинът ще бъде по-малко толерантен към беззаконията не се оправдаха. Това каза президентът Румен Радев в интервю за предаването „Годината“ по  „Дарик“ радио . \r\nПопитан дали ще наложи вето върху конфискацията на имущество без да си осъден на престъпление, Радев отговори, че когато получи този закон и го разгледа в цялостната му обхватност, ще реши. „Винаги констатирам нещата с моя правен екип и не постъпвам като други – да се произнасям, без да съм чул експертите“, заяви той. Радев посочи, че другият закон, който очаква да разгледа, е този за вероизповеданията. „Знам, че е много труден закон, но благодаря на всички, които работиха по него. Защото той трябва да защити нашите вероизповедания от външни домогвания“, заяви той. \r\nДържавният глава посочи, че първият въпрос, с който е започнал мандата си, е дали може да продължи да предишния си решим на живот и да не се възползва от НСО. „Но се оказа, че категорично не може, защото така изрично пише в закона. Нямам законодателна инициатива, това е въпрос на Конституция. Но ще го поискам, аз нямам проблем да ходя без охрана, но може други да имат. Но няма да съм човекът, който да нарушава закона“, каза още държавният глава. \r\nПопитан какво ново е научил през 2018 г., Радев отговори: „Очакванията ми, че българинът ще бъде по-малко толерантен към беззаконията не се оправдаха. Оказа се, че нашата търпимост е много по-голяма, но те все пак имат граница“, заяви той. \r\nРадев коментира и идеята на проф. Христо Пимпирев България да купи научноизследователски кораб. „Ако не залагаме на наука, ние сме обречени. Бъдещето е бъдеще на научните изследвания и на иновациите. Похвално е, че България беше от първите държави, които се включиха в проучванията на Антарктида. Явно нашите управляващи тогава са имали стратегическо мислене“, каза още президентът. \r\nРадев посочи, че според него думата на 2019 г. трябва да бъде „демокрация“. „Защото за да се преборим с беззаконието и бедността, имаме критична нужда от две неща – демокрация и справедливост. Но първо трябва да си върнем демокрацията, защото търсенето на справедливост без демокрация може да се превърне в бунт. Затова нека проведем едни честни избори, нека си върнем свободата на словото и да се борим и да отстояваме правата си, защото както виждаме, се опитват още повече да ги ограничат“, заяви той.", "date": "2018.12.22", "title": "Президентът Румен Радев: Очакванията ми, че българинът ще бъде по-малко толерантен към беззаконията не се оправдаха"}
{"url": "http://www.focus-news.net/news/2018/12/22/2604925/patni-intsidenti-na-patya-zvanichevo-bratanitsa-vetren-dol-varvara-prez-poslednite-godini-spravka-agentsiya-fokus.html", "text": "Близо 10 души са загинали при пътнотранспортни произшествия, станали в отсечката село Звъничево – Братаница-Ветрен дол-Варвара през последните три години. Пътят е един от най-рисковите пътни участъци с концентрация на ПТП. Полицейската хроника отчита, че причина за повишения пътен травматизъм по тази отсечка от една страна е изключително натоварения трафик към планинските курорти, а от друга – правият път, който кара водачите да се движат с по-висока и често несъобразена с пътните условия скорост. Само в рамките на днешния ден загинаха петима души при верижна катастрофа при надлеза в село Звъничево, а 11 автомобила са със сериозни материални щети при инцидента. За последните три месеца на тази година по тази отсечка са станали няколко пътни инцидента.   Декември 2018 г. \r\nВ началото на месеца стана и катастрофа между лек автомобил и патрул на КАТ „Пътна полиция“ на главната улица в село Братаница. 71-годишен мъж губи контрол над автомобила си и се блъска в спряла полицейска кола, обезопасяваща друг пътен инцидент на улица в селото. При инцидента са нанесени само материални щети по двете коли. 13 ноември 2018 г. \r\nВ района на село Звъничево се ударят челно два леки автомобила - лек автомобил „Пежо“, управляван от 30-годишна жена от Пазарджик и автомобил „Хонда“, шофиран от 41-годишен мъж от село Звъничево. В следствие на удара леко е пострада шофьорът на „Хонда“-та. Той е откаран за преглед в Областната болница без сериозни травми и наранявания. При инцидента са нанесени  сериозни материални щети върху двете МПС. 1 октомври 2018 г. \r\nНа главния път, преминаващ през село Братаница, 26-годишен мъж от село Ветрен дол блъска с „Форд“-а си пресичащия пътното платно 15- годишен младеж. Две седмици по-късно момчето умира в областната болница заради комплексните си травми. 3 септември 2018 г. \r\nMикробус и лек автомобил катастрофират в центъра на село Звъничево. Двама мъже са пострадалите при инцидента, които са откарани в Областната болница със сериозни наранявания, но без опасност за живота. Причината за катастрофата по данни на КАТ е несъобразена скорост.  2017 г. \r\nМъж и жена загиват при катастрофа на пътя между селата Братаница и Ветрен дол. Шофорът губи управление върху автомобила и се удря в крайпътно дърво. В колата освен водача пътуват двама негови спътници, които загиват на място. Шофьорът е откаран с леки наранявания в пазарджишката болница.  Ноември 2016 г. \r\n77-годишна жена загива при катастрофа на пътя между селата Братаница и Ветрен дол. Водачът, мъж на 43 години от село Капитан Димитриево, е управлявал товарен автомобил „Ивеко”. Той е блъснал жената, която се е движела по пътното платно. В резултат на удара, жената е пострадала тежко. Откарана е в МБАЛ-Пазарджик, където умира от раните си.", "date": "2018.12.22", "title": "Пътни инциденти на пътя Звъничево - Братаница - Ветрен дол - Варвара през последните години (Справка Агенция „Фокус“)"}
{"url": "http://www.focus-news.net/news/2018/12/22/2604935/blagoevgrad-politseyski-patrul-e-razpolozhen-na-okolovrastniya-pat-na-grada-pri-benzinostantsiyata.html", "text": "Полицейски патрул е разположен на околовръстния път на Благоевград при бензиностанция от голяма търговска верига, съобщи  слушател на Радио „Фокус“ – Пирин . Патрулният автомобил е снабден с радар.", "date": "2018.12.22", "title": "Благоевград: Полицейски патрул е разположен на околовръстния път на града при бензиностанцията"}
{"url": "http://www.focus-news.net/news/2018/12/22/2604933/greta-uzunova-dietolog-sled-posti-tryabva-da-ima-period-na-zahranvane-klyuchat-e-v-razumnoto-otnoshenie-kam-hranata-i-nablyagane-na-praznichnata-atmosfera.html", "text": "След всяко въздържание, както и след пости трябва да се следва принципа на постепенност и захранване, тъй като тялото си изготвя съответните ензими, за да може да разгражда храни от животински произход и всъщност т. нар преяждане след пости идва точно от неподготвеността на тялото да възприема този вид храна. Това коментира за  Радио „Фокус“ – Велико Търново  диетологът Грета Узунова. Тя обясни, че макар празникът да е свързан с трапеза и събиране на повече хора, основното нещо, което следва да се направи, за да се избегне преяждането, е спазването на един оптимален режим. „Един от основните начини за предпазване е в режима или програмата за деня, която правим. Не бива всичко да е свързано с трапезата. Второто нещо е, когато подготвяме трапезата, да опитаме да изберем по-оптимални варианти, да видим полезността на онова, което има на масата – плодове, зеленчуци, достатъчно количество вода, алкохолът да е по-прецизен и премерен. Трябва да избягваме големи порции с пържени и панирани храни, а ако има салати, ордьоври или предястия, те трябва да са задушени или сварени“, посочи още тя. По думите ѝ хората масово използват два основни вкуса – или много солено, или много сладко.  \r\n„Ако на трапезата се сложат повече от два вкуса, то тогава влечението към нездравословно хранене или преяждане се свежда до минимум, тъй като вкусовите рецептори много лесно и по-бързо се насищат. Мярката е в основата на всичко. По-добре е да помислим какво ще ни донесе, каква ще е ползата за организма ни и тогава да пристъпваме към консумация“, допълни диетологът. \r\nТя посочи, че ключът е в разумното отношение към храната и наблягане на празничната атмосфера, която именно събира хората по това време на годината. Грета Узунова посочи, че хора с изграден хранителен режим трудно биха преяли, изкушени от богатото и празнично меню, тъй като имат изградена дисциплина. „Те имат и отношението, че се храним, за да имаме енергия, а празникът е, за да я споделим с хората около нас. Той няма да стане по-добър и по-красив, или по-щастлив от това, че ще имаме две допълнителни порции в повече. По-скоро нека ястията са гурме, да са различни, нещо което не сме опитвали да този момент“, обясни в заключение тя. \r\nМария НЕДЕВА", "date": "2018.12.22", "title": "Грета Узунова, диетолог: След пости трябва да има период на захранване, ключът е в разумното отношение към храната и наблягане на празничната атмосфера"}
{"url": "http://www.focus-news.net/news/2018/12/22/2604936/ministar-krasimir-karakachanov-armiyata-tryabva-da-bade-nahranena-a-ne-s-parite-y-da-se-hranyat-chastni-firmi.html", "text": "Армията трябва да бъде нахранена, а не с парите й да се „хранят“ частни фирми. Това каза за седмичното обзорно предаване „Метроном“ на  Радио „Фокус“  вицепремиерът и министър на отбраната Красимир Каракачанов в обзор за 2018 г. „Kато министър на отбраната моята задача е парите, които се отделят за отбрана, за храна на военнослужещите да бъдат изразходвани и те да са доволни, тъй като имаше скоро брожения и лобизми в най-различна посока за една или друга фирма. Не ме интересуват интересите на фирмите, особено на такива, които в годините назад са доказали, че хранят лошо войската. Не ме интересуват техните икономически интереси. Моята задача е войската да е нахранена. Оплаквания към момента няма. Мога да ви покажа обаче за предишни години камари с рекламации от различни поделения, в които се е доставяла храна, която не е отговаряла нито на качеството, нито е в нужното количество, нито е във вида, в който трябва да се хранят войниците“, обясни министър Красимир Каракачанов. Той каза още, че през следващата година ще се работи за разширяване на 68 бригада „Специални сили“. По думите му трябва да имат подразделение не само в Пловдив, но и в околностите на София. Според министъра на отбраната  България има нужда от по-добре подготвени и мотивирани специализирани формирования, предвид опасностите около страната ни и военните конфликти през последните над 30 години. Министър Каракачанов отбеляза и че Министерството на вътрешните работи и това на отбраната имат проблем с боеприпасите с изтекъл срок на годност, имащи нужда от утилизация, тъй като стават опасни и могат да нанесат поражения.", "date": "2018.12.22", "title": "Министър Красимир Каракачанов: Армията трябва да бъде нахранена, а не с парите й да се „хранят“ частни фирми"}
{"url": "http://www.focus-news.net/news/2018/12/22/2604938/mvr-zatrudnen-e-trafikat-po-avtomagistrala-hemus-v-rayona-predi-tunel-vitinya-v-posoka-botevgrad.html", "text": "Силно затруднен е трафикът по автомагистрала „Хемус“ в продължение на няколко километра в района преди тунела „Витиня“, посока Ботевград. Заради ремонтните дейности в едната тръба на тунела, потокът от автомобили преминава от три в една активна лента и това затруднява придвижването. Това съобщиха от пресцентъра на  МВР . \r\nОт \"Пътна полиция\" апелират шофьорите да карат със съобразена скорост, да спазват дистанция, да не предприемат изпреварване и да са толерантни на пътя. При възможност, пътуването в тази посока да бъде отложено за по-късен час, когато се очаква трафикът да се нормализира или водачите да изберат алтернативен маршрут.  \r\nОт 14.00 часа се възстановява и движението на товарни автомобили над 12 т по трасето. Екипи на \"Пътна полиция\" регулират и подпомагат движението.", "date": "2018.12.22", "title": "МВР: Затруднен е трафикът по автомагистрала „Хемус“ в района преди тунел „Витиня“ в посока Ботевград"}
{"url": "http://www.focus-news.net/news/2018/12/22/2604934/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina.html", "text": "Интензивен е трафикът на вход за леки автомобили на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На българо-турската граница трафикът е интензивен на ГКПП „Капитан Андреево“ и ГКПП „Лесово“ на изход за товарни автомобили. На българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.12.22", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“"}
{"url": "http://www.focus-news.net/news/2018/12/22/2604917/prezidentat-rumen-radev-protsesat-po-izbor-na-nov-tip-iztrebitel-se-vodi-na-tamno.html", "text": "Процесът по избор на нов тип изтребител се води на тъмно. Това каза президентът Румен Радев в интервю за предаването „Годината“ по  „Дарик“ радио . „Министър-председателят казва, че някакви летци някога някъде са му казали, че F-16 e най-добър. Защо е тогава цялата тази експертна междуведомствена комисия, защо е целият този фарс? Това е вече някаква досадна подробност. И няма да бъде за 1,5 млрд. лв., ще бъде много повече“, заяви Радев. Той посочи, че това е стил на управление, който по думите му излиза извън всякакъв контрол. „Представете си например, че някакъв строителен бос някъде шушне на министър-председателя, че неговата фирма ще построи най-добре магистралата и при най-изгодни условия. И както са кандидатствали 10 фирми, накрая по документи остава само една“, каза държавният глава. На въпрос кой шушне на министър-председателя за самолетите, Радев коментира, че не може да отговори на този въпрос. „Защо беше целият този цирк? Не се прави така“, каза още той. \r\nДържавния глава посочи, че процесът по избор на нов тип изтребител се води на тъмно. „Казаното от комисията за „Грипен“-ите е безпомощност и спекулация с липсата на информираност на хората. Не искам да навлизам в подробности. Но има оборудване и въоръжение, което се доставя само от САЩ, и то изобщо не струва толкова скъпо съизмеримо с цената на целия пакет. Вече решенията се взимат изцяло водени от лобистки интерес, за да се купи най-вероятно някаква легитимация, аз нямам друго обяснение. Освен това, това, което се обявява като резултат от този конкурс, е предизвикателство за всеки интелигентен човек. Какво означава сега ще изберем, а после ще разберем условията? Ние се поставяме в едно абсурдно положение. Ама такъв бил законът на САЩ – нали някои хора са непрекъснато там, къде спаха и не проучиха закона, ако наистина е така“, попита Радев. \r\nТой посочи, че са били пометени всякакви рамки, които парламентът е посочил. „Сега започват преговори извън тези рамки без санкция на парламента. Изобщо това компроментира целият конкурс – няма никаква прозрачност, обективност и конкурентност. Доскоро същите хора блокираха целият процес за модернизация на българската с мотива, че няма пари за пенсии. Сега изведнъж се втурнаха да купуват изтребители и то най-скъпите. Може би моята гледна точка е различна от на тези, които взимат решения в момента – може би за тях тази сделка не е цел, а средство да постигнат някакви други свои цели. Не знам какви, трябва да питате тях. Моята цел като върховен главнокомандващ е българската армия да има способности и да сме сигурни, че нашите летци ще летят. Това ще бъде най-скъпият вариант и няма да се достави след 2 години, а най-рано след 6. И в това време ще трябва да се строи тежка инфраструктура, защото единият самолет изисква много сериозно вложение в инфраструктурата. За този дълъг период, в който ще дойдат самолетите, трябва да се влага много и в Миг-29. Да не говорим и за цената на експлоатацията -  тя е поне два пъти от цената на придобиване. Трябва да мислим и за още самолети. Така че това ще се насложи и то в близките години като едни много сериозни разходи, а за тях нямаме разчети. Тоест, правителството се хвърля да прави нещо без да е ясно дали ще останат средства, за да могат летците ни да летят. Увеличава се и рискът от катастрофи“, заяви Радев. \r\nРадев посочи, че във връзка с придобиване на нов тип боен самолет няма никакви претенции нито към Бойко Борисов, нито към Цветан Цветанов. „Но ниe сами сме си виновни, че стигнахме до тук. Ние сами ги оставихме да излязат от всякакви нормални демократични марки. Те разполагат напълно с нашите пари, те правят с тях абсолютно каквото си искат и без да ни дават никаква информация за условия на решения, без отчетност, без прозрачност и без да носят каквато и да била отговорност. Те разполагат със съдбата ни, те разполагат с нашето бъдеще. Затова казвам, че автокрацията е факт. Да, F-16 е прекрасен самолет. Но ще могат ли да го придобият на разумни цени и да го поддържаме. Защото колкото и да се стремят да увековечат своето властване – и Цветанов, и Борисов, няма гаранция, че когато този самолет ще започне да се експлоатира, те ще бъдат на власт и ще носят тази отговорност“, заяви Радев.", "date": "2018.12.22", "title": "Президентът Румен Радев: Процесът по избор на нов тип изтребител се води на тъмно"}
{"url": "http://www.focus-news.net/news/2018/12/22/2604942/pazardzhik-23-ma-sportisti-v-11-vida-sport-ot-obshtina-peshtera-sa-otlicheni-za-sportni-postizheniya-prez-2018.html", "text": "23-ма спортисти в 11 вида спорт са отличени от кмета на Община Пещера Николай Зайчев за спортни постижения през 2018 година. Това съобщи за  Радио „Фокус“ – Пазарджик  Стоян Йовчев, експерт в Община Пещера. Церемонията по награждаване се проведе в ХГ „Пров.Веселин Стайков“. Успешните спортисти бяха поздравени от градоначалника, който сподели, че в новия бюджет може да има по-висока субсидия за спортните клубове. От началото на този мандат на управление спортните клубове в общината се увеличиха, всички те редовно получават финансова подкрепа, инвестира се в спортна база. Беше открита и първата многофункционална спортна площадка в Пещера. Кметът Николай Зайчев също бе награден. Председателят на Спортния клуб по тенис на маса „Пещера“ Валентин Делчев му връчи специален плакет изработен върху камък, с благодарност за подкрепата и усилията, които Николай Зайчев полага, за да има спорт за малки и големи в Пещера. Отличените спортисти са: \r\n- СК лека атлетика „Атлетик“: Марияна Якофова и Анна Чанакчалиева; \r\n- ВК волейбол „Топ волей“: Никола Достинов; \r\n- Спортен клуб по тенис на маса: Онур Ахмедов и Денис Мехмед; \r\n- Шах: Пламен Стоянов; \r\n- Футболен клуб „Свобода 2011“: Александър  Филипов – юноши, Йордан Павлов – юноши, Йордан Симеонов – деца, Кезим Халибрямов – деца; \r\n- Тенис на корт „Вамос“: Миглена Келчобанова, Георги Миразчиев и Стефан Харизанов; \r\n- Спортен клуб бадминтон: Добринка Смилянова, Кристина Ангелова и Светла Живкова; \r\n- Ракетомоделен клуб „Кондор“: Йордан Джинин, Костадин Кръстанов и Йордан Мадин; \r\n- Спортен клуб ММА: Дончо Асенов; \r\n- СК Художествена гимнастика „Далия старс“: Ванеса Робевска и Лилия Талигарова; \r\n- Вдигане на тежести: Ален Садързански.", "date": "2018.12.22", "title": "Пазарджик: 23-ма спортисти в 11 вида спорт от община Пещера са отличени за спортни постижения през 2018"}
{"url": "http://www.focus-news.net/news/2018/12/22/2604941/vitsepremierat-mariyana-nikolova-otkri-nov-shestsedalkov-lift-v-borovets.html", "text": "Заместник министър-председателят по икономическата и демографската Марияна Николова откри новия шестседалков лифт „Мартинови бараки експрес\" в Боровец. Това съобщиха от  Правителствената информационна служба . „Новото лифтово съоръжение ще подобри качеството на услугата за посетителите“, заяви вицепремиерът и отбеляза, че кандидатурата на София за домакин на Младежката зимна олимпиада 2024 г., която беше одобрена от Столичния общински съвет, ще се отрази и на Боровец. „Имаме намерение част от дисциплините да бъдат тук, което ще е възможност за Боровец отново да се заяви на международната сцена“, посочи вицепремиерът Николова. Тя подчерта, че страната ни има все още неизползван потенциал в тази посока, но това трябва да става в унисон с концепцията за устойчиво развитие, при стриктно спазване на законодателството процедури.  \r\nВицепремиерът обсъди заедно с кмета на Община Самоков Владимир Георгиев, със заместник-министъра на туризма Любен Кънчев и с представители на „Бороспорт“ подготовката на курорта за зимния сезон.  \r\nНовият лифт е с увеличен капацитет до 3000 човека на час при досегашен капацитет 1560 човека на час. Той заменя предишния четириседалков по съществуващата линия. \r\nСъоръжението е с иновативна технология и със значително увеличение на скоростта, което позволява изкачването от долна до горна станция да става само 3 мин. и половина.", "date": "2018.12.22", "title": "Вицепремиерът Марияна Николова откри нов шестседалков лифт в Боровец"}
{"url": "http://www.focus-news.net/news/2018/12/22/2604943/sergey-stanishev-pes-nyama-vreme-za-rutinna-politika-tryabva-da-se-namirat-raboteshti-resheniya-inache-situatsiyata-mozhe-da-bade-vzrivoopasna-kakto-v-balgariya-taka-i-v-es.html", "text": "Няма време за рутинна политика, трябва да се намират работещи решения иначе ситуацията може да бъде взривоопасна както в България, така и в ЕС. Това каза евродепутатът и лидерът на Партия на европейските социалисти (ПЕС) Сергей Станишев в интервю за предаването „Годината“ по  „Дарик“ радиo .  \r\n„Думата на 2018 г. е протест. Не само майките протестират, просто ситуацията и нетърпимостта на хората към много пороци и в България, и в цяла Европа е на толкова високо ниво и толкова са изострени сетивата. Това е много важен урок за политиците, че няма време за рутинна политика и общи приказки, трябва да се намират работещи решения иначе ситуацията може да бъде взривоопасна, както в България така и в Европейския съюз“, посочи той.  \r\n„Аз казах и в моето изказване пред конгреса на партията на европейските социалисти, че ако искаме да бъдем убедителни в тази алтернатива, която предлагаме сега за европейските избори, различна от статуквото от Европейската народна партия и от популисткия краен национализъм, който обещава светло минало, в което никой не е живял и което никога не е съществувало. Ако искаме да бъдем убедителни трябва да признаем наши грешки и провали“, коментира още лидерът на ПЕС. Според него социалната държава е завоевание на левицата във всяка една от страните с помощите за безработица, социалното осигуряване, здравното осигуряване, с 8-часовия работен ден, които да бъдат на европейско ниво. „Много от левите партии приеха тази мантра от неолиберализма, че след като няма комунистическа партия, че пазарът е справедлив и това е окончателна победа на тази идеология и това води до всеобщо благосъстояние. Напротив, създадоха се нови неравенства, много се задълбочиха във всяка една страна. На глобализацията не беше сложена регулация, защитаваща публичния интерес“, подчерта още Станишев. „Много от рецептите, които Западът даваше на Централна и Източна Европа за икономическите реформи, всъщност намалиха конкурентноспособността на тези страни, намалиха техния икономически потенциал, доведоха до много тежки щети. За много хора границата и разликата между социалдемократите и християндемократи се размина. Европейската комисия не е орган на една политическа сила, тя се излъчва от държавите членки. Комисарите социалисти за съжаление са малцинство. Въпросът винаги е дали изобщо участваш по някакъв начин или си в красива поза някъде в ъгъла“, каза той.", "date": "2018.12.22", "title": "Сергей Станишев, ПЕС: Няма време за рутинна политика, трябва да се намират работещи решения иначе ситуацията може да бъде взривоопасна както в България, така и в ЕС"}
{"url": "http://www.focus-news.net/news/2018/12/22/2604940/borislav-inchev-kmet-na-rayon-yuzhen-v-plovdiv-2018-godina-beshe-spoluchliva-no-slaba-ot-gledna-tochka-na-realizatsiyata-na-izgotveni-proekti.html", "text": "2018 година беше сполучлива за администрацията на район „Южен“, но слаба от гледна точка на реализацията на изготвени проекти. Това каза за  Радио „Фокус“ – Пловдив  Борислав Инчев, кмет на район „Южен“ в Пловдив. „На първо място, ние поставихме сериозен акцент върху изграждането на детски площадки в района – един дефицит, който и към настоящия момент все още е голям. Но през 2018 година реално районът се сдоби с пет нови места за игра на децата. Още в началото на годината ние изведохме това като наш основен приоритет, като за целта почти 50% от средствата, с които разполагахме, бяха насочени именно към такива инвестиции – в изграждането на места за игра на децата. Постарахме се и да върнем към живот парк „Източна Румелия“. Преди няколко месеца мястото се използваше за разхождане на домашни любимци. Освен детската площадка, която се изгради там, успяхме да възстановим осветлението, да монтираме пейки, да поставим няколко беседки и реализирахме мероприятия, с които най-накрая върнахме живота в този парк. Посадиха се и немалко нови дървета. Предстои монтирането на ограда и поставянето на маса за шах. Този парк наистина започна да се очертава като едно предпочитано място от хората за почивка“, коментира Борислав Инчев. \r\nРайонният кмет посочи, че през 2018 година се е акцентирало и върху изграждането на ново улично осветление на територията на района. „Все още има малко повече от 20 места – улици и части от улици, които нямат улично осветление\", каза още Инчев. \r\nПо отношение на уличните ремонти, реализирани в район „Южен“ през отминаващата година, той подчерта, че за първи път е имало гласувани с приемането на бюджета целеви средства за кв. „Коматево“, които да се разходват за ремонти, за възстановяване и изграждане на пътната инфраструктура. „Цялостно беше реконструирана ул. „Лозарска“, която беше в изключително тежко състояние. Едновременно с това, ние като районна администрация също съсредоточихме ресурс в запълване на дупки в целия квартал, в изграждането на площадка за игра на децата и площадка за разхождане на домашни любимци. През 2018 година кв. „Коматево“ имаше своите добри и хубави моменти“, коментира районният кмет. \r\nПо думите му за пръв път от 3 години насам може да се каже, че районната администрация се е справила изключително добре със запълването на дупките и с поддържането на уличната мрежа в останалата част от район „Южен“. „Разбира се, има какво още да се прави, но със средствата, които ни бяха отпуснати с решение на Общинския съвет, ние успяхме да влезем във вътрешнокварталните улици, в междублоковите пространства – в тези малки пътни артерии, които досега не успяваха да попаднат в нашия фокус поради липса на средства. Сега за пръв път мога да кажа, че ние сме подходили сравнително отговорно към хората и сме по-малко задължени към тях. Ако зимата не бъде много тежка, ние както през зимните месеци, така и в началото на пролетта, ще имаме нови кампании и нови акции, чрез които текущо ще поддържаме пътната мрежа и ще запълваме появилите се дупки“, посочи Борислав Инчев. \r\nТони МИХАЙЛОВ", "date": "2018.12.22", "title": "Борислав Инчев, кмет на район „Южен“ в Пловдив: 2018 година беше сполучлива, но слаба от гледна точка на реализацията на изготвени проекти"}
{"url": "http://www.focus-news.net/news/2018/12/22/2604939/predsedatelyat-na-ns-tsveta-karayancheva-dialogat-s-prezidenta-lipsva.html", "text": "Диалогът с Президента липсва. Това каза председателят на Народното събрание Цвета Караянчева в интервю \r\nза предаването „Годината“ по Дарик радио. Нито един път държавният глава не е дошъл в Народното събрание, за да се обърне към народните представители, подчерта Караянчева в отговор на тезата на Радев, че правителството харчи непрозрачно обществени средства. \r\nКараянчева коментира протеста на майките, като заяви, че ги подкрепя в техните искания. Тя допълни колко е важно, че са финализирани редица нормативни документи, които са в интерес на хората с увреждания. \r\nТова е тяхна битка, която те спечелиха с много труд и много студ, каза Караянчева. \r\nСлед като Конституционният съд отхвърли Истанбулската конвенция, ние предложихме промени в законодателството, които да гарантират правата на тези жени и мъже, коментира Караянчева. Няма да подкрепим ветото на президента по промените в НК по отношение на задържането на деца без да се уведомяват за това родителите. \r\nСпоред Караянчева става дума само за много изолирани случаи и то касаещи тероризъм. \r\nЕмоцията не винаги е добър съветник, каза Караянчева в отговор на въпроса какво е научила през отминаващата година. \r\nСпоред нея Брекзит е думата на 2019 година.", "date": "2018.12.22", "title": "Председателят на НС Цвета Караянчева: Диалогът с Президента липсва"}
{"url": "http://www.focus-news.net/news/2018/12/22/2604930/bivshiyat-kmet-na-rayon-mladost-desislava-ivancheva-i-zamestnichkata-bilyana-petrova-napusnaha-sledstveniya-arest.html", "text": "Бившият кмет на столичния район „Младост“ Десислава Иванчева и нейната заместничка Биляна Петрова, които са подсъдими за подкуп, са напуснали днес ареста към Централния софийски затвор, предава  БНР . \r\nТова е станало с коли на 7-о Районно полицейско управление. След като бъдат регистрирани в полицейското управление, двете ще бъдат откарани на адресите, на които са заявили пред Специализирания наказателен съд, че ще изтърпяват домашния си арест. \r\nМалко преди тях от ареста е бил освободен и третият подсъдим в корупционната афера в столичната община \"Младост\" - Петко Дюлгеров. \r\nДали мярката им за неотклонение „домашен арест“ ще бъде потвърдена от Апелативния специализиран съд, ще стане ясно след почивните дни. \r\nДомашният арест на Иванчева и Петрова, както и бившияt районен кмет Петко Дюлгеров, които са обвинени, че са поискали половин милион евро от строителния предприемач Александър Ваклин, беше постановен и мотивиран на 40 страници от съдията от Специализирания наказателен съд Иво Хинов. \r\nВ определението си Хинов записа, че той влиза в сила днес в 12.00 часа. Прокуратурата протестира по-леките мерки на Иванчева, Петрова и Дюлгеров и - първо поиска, а после се отказа, да бъде спряно предварителното изпълнение на по-леките мерки за неотклонение. Което отвори пътя към дома на тримата - поне за Коледните празници. \r\nГолямата въпросителна около подобно благоприятно развитие на намиращите се от осем месеца под стража подсъдими, е изричното обвързване, което направи съдия Иво Хинов на домашния им арест с електронния контрол на тримата. \r\nОт правосъдното министерство съобщиха, че са уведомили спецсъда за невъзможността засега на Иванчева, Петрова и Дюлгеров да бъдат сложени електронни гривни, защото те все още са в тестов период и не се прилагат върху подсъдими и обвиняеми.", "date": "2018.12.22", "title": "Бившият кмет на район \"Младост\" Десислава Иванчева и заместничката ѝ Биляна Петрова напуснаха следствения арест"}
{"url": "http://www.focus-news.net/news/2018/12/22/2604944/blagoevgrad-blagotvoritelen-kulinaren-bazar-se-provede-v-su-sv-sv-kiril-i-metodiy-v-simitli-sabrani-sa-2860-lv.html", "text": "Благотворителен кулинарен базар се проведе в СУ „Св. св. Кирил и Методий“ – Симитли, предаде репортер на  Радио „Фокус“ – Пирин . Събитието бе организирано от ученици от 5 до 12 клас. Събраните средства ще отидат за лечението на 4-годишната Лия от село Полето. Сумата, която е необходима, е в размер на 25 000 лв. Базарът беше разположен на площада в града. Жителите и гостите на Симитли имаха възможността да си закупят различни кулинарни произведения, изработени от децата. По-късно базар имаше и в самата гимназия. В рамките на кулинарното събитие децата на Симитли са успели да съберат 2860 лв., които ще бъдат предадени в помощ на каузата около която се е обединила цялата община. \r\nЛивия НИНОВА", "date": "2018.12.22", "title": "Благоевград: Благотворителен кулинарен базар се проведе в СУ „Св. св. Кирил и Методий“ в Симитли, събрани са 2860 лв."}
{"url": "http://www.focus-news.net/news/2018/12/22/2604932/kadri-veseli-armiyata-na-kosovo-e-prodalzhenie-na-aok-i-shte-ima-250-bronirani-mashini.html", "text": "Председателят на косовския парламент Кадри Весели заяви, че Въоръжените сили на Косово са продължение на Армията за освобождение на Косово и че транзитния процес на Косовските сили за сигурност ще заеме няколко години, предава  прищинското електронно издание Telegrafi . \r\nПо думите на Весели, в момента новата Армия на Косово бива оборудвана с ново въоръжение и тя ще разполага с 250 бронирани машини. „САЩ са най-големият ни поддръжник. Ще получим подкрепа под формата на оръжие и това е само началото“, заяви той. \r\nПревод и редакция:", "date": "2018.12.22", "title": "Кадри Весели: Армията на Косово е продължение на АОК и ще има 250 бронирани машини"}
{"url": "http://www.focus-news.net/news/2018/12/22/2604946/ilko-stoyanov-zam-kmet-na-petrich-nyama-uvelichenie-v-broya-na-chuzhdestrannite-investitori-v-obshtinata.html", "text": "Няма увеличение в броя на чуждестранните инвеститори в общината. Това каза за  Радио „Фокус“ - Пирин  Илко Стоянов, заместник-кмет по финансите към Община Петрич. Според него по-важно и показателно е, че все пак успяват да задържат интереса на инвеститорите, които вече имат. „При нас няма големи инвеститори, но за община от типа на Петрич е много по-важно да задържим малкия и средния бизнес и да има условия за него. Можем да приемем, че има леко увеличаване на инвеститорите от малкия и средния бизнес. Кметът Бръчков прави всичко възможно да рекламира общината и като туристическа дестинация, така че в тази посока също има някакъв ръст“, допълни той. Заместник-кметът добави, че има интерес и има хора, които закупуват имоти за малки хотели или винарни, но за пръв път от много години има наченки на развитие. По думите му просто трябва време за тези процеси. \r\n„Амбицията на кмета Димитър Бръчков е превръщането на Петрич в туристическа дестинация. Има какво да се види в Петрич, просто то сега започва да се промотира и всички заместник-кметове и кметът се стараят да участват във всяко едно изложение и търсят всякакви форми, за да тръгне Петрич да се развива в тази посока. Трябва време за това, но аз съм сигурен, че скоро ще дойдат и плодовете от този труд. Важното е, че Общината в момента има воля за това и тя създава условията, в които да се развива частния сектор“, посочи Стоянов. Той подчерта, че това, че Петрич е гранична община, изключително много подпомага развитието на туризма. Според него вече се забелязва, че процесите в Македония оказват положително влияние и постепенно ще се отворят границите ни, както са отворени тези с Гърция. По думите му местоположението на Петрич се оказва стратегическо. \r\nНатали СТЕФАНОВА", "date": "2018.12.22", "title": "Илко Стоянов, зам.-кмет на Петрич: Няма увеличение в броя на чуждестранните инвеститори в общината"}
{"url": "http://www.focus-news.net/news/2018/12/22/2604948/tass-poveche-ot-30-dushi-sa-zadarzhani-po-vreme-na-protestite-v-parizh-v-sabota.html", "text": "Най-малко 30 души са задържани в събота в Париж в хода на протестите на „жълтите жилетки“, съобщава ТВ каналът BFMTV, позовавайки се на информация от местната полиция, предава  ТАСС . \r\nКакто се уточнява, трима от всички задържани манифестанти са прибрани в районните управления. Както по-рано съобщиха от Министерството на вътрешните работи, за охрана на обществения ред са мобилизирани около 4 хиляди полицаи и жандармеристи, включително повече от 1200 в столицата Париж. \r\nДемонстрациите на „жълтите жилетки“, протестиращи срещу увеличението на цените и данъците, се провеждат във Франция от 17 ноември. Броят на техните акции се измерва в хиляди. Съботните протести са шести поред.  \r\nПревод и редакция:", "date": "2018.12.22", "title": "ТАСС: Повече от 30 души са задържани по време на протестите в Париж в събота"}
{"url": "http://www.focus-news.net/news/2018/12/22/2604949/borislav-inchev-kmet-na-rayon-yuzhen-v-plovdiv-aktsent-v-rabotata-ni-prez-2019-g-shte-bade-izgrazhdaneto-na-detski-ploshtadki-i-vazstanovyavaneto-na-sportna-infrastruktura.html", "text": "През 2019 година акцент в работата на администрацията на район „Южен“ ще бъде изграждането на детски площадки и възстановяването на спортна инфраструктура. Това каза за  Радио „Фокус“ – Пловдив  районният кмет Борислав Инчев. По отношение на детските площадки той посочи, че районната администрация разполага с 11 готови проекта за изграждане. „Ще бъда щастлив, ако през следващата година успеем да реализираме 3 или 4 от тях, но минимумът, който ще заложим, ще бъде реализирането на 2 нови детски площадки“, каза Инчев.  \r\nВъв връзка с работата по спортната инфраструктура, кметът на район „Южен“ посочи, че в плановете на администрацията за следващата година влиза възстановяването на поне едно спортно игрище за няколко вида спорт. „Осезаем е дефицитът на места за нормално практикуване на спорт в района. Тук не говоря за фитнес площадки, а за изцяло спортни площадки за футбол, баскетбол, тенис на маса и други видове спорт, които могат да се практикуват на открито“, коментира Борислав Инчев. \r\n„Третият, но вече поддържащ приоритет пред нас през 2019 година ще бъде отново изграждането на улично осветление. За мен не е нормално през 2018 или 2019 година все още да има повече от 20 тъмни точки на територията на района. Когато говорим за гарантиране на сигурността на гражданите и тяхното имущество, изграждането на уличното осветление е един от способите да бъде гарантирана тази сигурност“, каза още районният кмет. \r\nТони МИХАЙЛОВ", "date": "2018.12.22", "title": "Борислав Инчев, кмет на район „Южен“ в Пловдив: Акцент в работата ни през 2019 г. ще бъде изграждането на детски площадки и възстановяването на спортна инфраструктура"}
{"url": "http://www.focus-news.net/news/2018/12/22/2604951/sport-ultimatum-za-gatuzo-v-milan-3-pobedi-do-kraya-na-2018-a.html", "text": "Дженаро Гатузо има три мача ултиматум, за да подобри несигурната си позиция като старши треньор на Милан, съобщава Sport Mediaset. 40-годишният италианец отново се оказа под натиск след отпадането на отбора от Лига Европа, както и унилото равенство на \"Ренато Дал'Ара\" срещу Болоня (0:0) във вторник Вечер. Независимо че росонерите остават на четвъртата позиция в Серия А, даваща право на участие в Шампионската лига, в последните два мача от шампионата миланци не вкараха гол, показвайки много бледа игра. След като взе само една победа от 5 кръга, медиите на Ботуша пишат, че Милан дава на Гатузо време до края на декември. В противен случай клубът ще го замени с друг специалист. В оставащите три мача от календарната 2018 година тимът ще се изправи срещу Фиорентина днес, Фрозиноне и СПАЛ. Основен кандидат за поста на Рино е друг бивш играч на червено-черните - Роберто Донадони. \r\n\"Убеден съм, че срещу Фиорентина ще се представим по-добре - закани се Гатузо. - От известно време трябва да загърбим загубите и да вдигнем класата, но не се справяме. Липсва ни способността да побеждаваме във важните мачове. Постоянно се питам как мога да подобря този аспект. Трябва да признаем, че ни липсва и малко характер, но основният проблем е, че не успяваме да вдигнем нивото. Нужно е срещу Ла Виола да дадем всичко, на което сме способни, защото фиорентина има силни играчи в атака. Не трябва да ги допускаме в последните 30 метра от терена, да играем с жар. Жалко е, че не успяхме да дръпнем в класирането. Срещу Болоня играхме като новобранци и не можахме да вземем трите точки. Не бяхме добре в техническо отношение и се притеснявам какво се случва в главите на моите играчи. Не ме интересуват слуховете за трансфер на Игуаин, държа на него u го подкрепям. В лош момент е, както u целият отбор, но все още сме четвърти и не бива да обръщаме внимание на слуховете. Нямам никакво съмнение в Гонсало. Не само той изпитва трудности, не само в него е проблемът, а в целия отбор, който играе с дръпната ръчна\". \r\nГатузо добави и за целите на отбора: \"Знам, че ръководството постави за цел да се класираме за Шампионска лига. Трудно е, но за момента сме четвърти и трябва да бъркаме възможно най-малко. От моя страна няма проблем. Не мисля за варианта, че мога да бъда уволнен, така че съм спокоен и съм се фокусирал в работата. За нас беше удар отпадането от Европа и в Болоня очаквахме повече. Сега е нужно да анализираме ситуацията и да мислим само за работа. Аз трябва да давам максимума за отбора, а останалото са само клюки. Вярвам, че през януари ще привлечем един или двама играчи. Със сигурност се нуждаем от нападател, който може да играе и като крило, а след това ще видим дали ще успеем да привлечем и халф\", завърши Гатузо. Днес ще се играе целият кръг в Серия А, като Милан приема фиорентина от 16:00 часа. В 19:00 градският съперник на росонерите - Интер, ще гостува на последния Киево.", "date": "2018.12.22", "title": "Спорт: Ултиматум за Гатузо в Милан - 3 победи до края на 2018-а"}
{"url": "http://www.focus-news.net/news/2018/12/22/2604954/blagoevgrad-politseyski-avtomobil-s-radar-e-razpolozhen-na-izhoda-na-grada.html", "text": "Полицейски автомобил с радар е разположен на изхода на Благоевград. Това съобщи слушател на  Радио „Фокус“ – Пирин . Патрулният автомобил прави заснемания и в двете посоки. Друг патрул, но със софийска регистрация, отново с радар снимащ и в двете посоки е позициониран в района преди Монца.", "date": "2018.12.22", "title": "Благоевград: Полицейски автомобил с радар е разположен на изхода на града"}
{"url": "http://www.focus-news.net/news/2018/12/22/2604937/b92-sarbiya-vladimir-putin-pristiga-v-belgrad-na-17-yanuari.html", "text": "Сръбският президент Александър Вучич обяви, че руският му колега Владимир Путин ще посети Сърбия на 17 януари, предава  белградското радио „Б92“ . \r\nПо неговите думи, Москва не вижда проблем в това, че президентът на САЩ Доналд Тръмп му е изпратил писмо. Държавният глава посочи, че ще говори с Путин открито, „както винаги“, включително и за посланието на американския лидер. \r\n„Що се отнася до реакцията на Русия, не съм я видял. С радост чакам пристигането на Путин на 17 януари. Никога не съм имал проблем да говоря с него открито. Но не съм имал проблеми от руска страна“, заяви Вучич, в отговор на журналистически въпрос относно „публикациите в медиите за негативната реакция на писмото на Тръмп в част от руското общество и определени политически кръгове“. \r\nКакто заяви сръбският президент, ако трябваше да се взимат предвид реакциите в медиите, щеше да е по-лесно за него да види какво става в местните средства за масова информация, които „между другото, са много по-остри и лоши от руските – така че не виждам защо бих коментирал руските медии“. \r\nТой посочи, че писмото на Тръмп е „рационално, както може да се очаква от президент на САЩ, предвид това, че Вашингтон признава Косово“. \r\n„Но за нас добрата новина е, че е нужна ролята на Белград, докато на Прищина се казва, че трябва да преговаря с Белград“, обясни държавният глава. \r\nВучич повтори, че споразумението между Белград и Прищина не е близко, но той няма да се откаже да търси компромисно решение на косовския въпрос, „защото това е моята борба за мир, стабилност и бъдещето на Сърбия“. \r\n„Не сме близко до споразумение и не казвам това, за да се харесам на някого, а защото съм неудовлетворен и нещастен, че нещата стоят по този начин“, каза сръбският президент в отговор на журналистически въпрос. \r\nЗа Сърбия, подчерта Вучич, ще е добре да бъде подписано някакво споразумение, но все още страните са далеч от такова „независимо, че Тръмп вярва, че сме близо“. \r\nДържавният глава заяви, че „Сърбия няма да позволи да се заплашва живота на косовските сърби“. \r\n„Когато всички казват, че лесно ще постигнем някои от целите си с оръжие, а аз знам състоянието на армията и полицията ни по-добре от всеки друг в страната... И след като знам това, въпросът е кой ще е виновен утре и кой ще е оплюван, когато вашият баща, брат или дете се върнат в ковчег. Тогава ще е виновен Вучич“, заяви той. \r\nЕто защо, поясни Вучич, „се боря за мир, стабилност и компромис, а не за война и конфликт“. \r\nПревод и редакция:", "date": "2018.12.22", "title": "„Б92“ (Сърбия): Владимир Путин пристига в Белград на 17 януари"}
{"url": "http://www.focus-news.net/news/2018/12/22/2604955/mustafa-karadaya-dps-pochti-prez-tsyaloto-vreme-na-44-toto-narodno-sabranie-nashiyat-priziv-e-da-se-napravi-programa-za-uskoreno-razvitie-na-stranata.html", "text": "Почти през цялото време на 44-тото Народно събрание нашият призив е да се направи програма за ускорено и догонващо развитие на страната. Това каза председателят на политическата партия Движение за права и свободи  (ДПС) Мустафа Карадайъ  в интервю за предаването „Годината“ по  „Дарик“ радиo .  „Почти през цялото време на 44-тото Народно събрание нашият призив е по-скоро първо дайте програмата, дайте посоката на развитие, дайте посоката на движение на страната, дайте да седнем да направим онази нужна и необходима програма за развитието на страната и то за ускорено развитие, догонващо, да стигнем средните европейски стандарти за качество на живот. Ние сме една от най-бедните държави в Европейския съюз и от тази гледна точка поставянето на преден план на персоните, а не на програмата не е наша тема“, коментира лидерът на ДПС. Според него персоните, които ще бъдат начело на управлението ще дойдат, както обикновено, но по-важното е да имат изготвена програма, по която да работят. „Миналата година по това време имахме големи очаквания за промяна, за положителна промяна. За съжаление  продължаваме от същото както през миналата година“, подчерта още той. „Нашият акцент е това, какво правим и какво се случва в държавата, защото ако погледнем през последните 10 години, държавата въври по инерция. Нещо повече, през последните 10 години почти няма целенасочено реализирана политика. Не казвам, че нищо добро не се е случило, но дори всичките неща, които са се случили на 100% да са възможно най-добрите, те са се случили ад хок, а не защото са били целенасочена политика. От тази гледна точка, по този начин вървеж по инерция, ние няма как да догоним средния стандарт на Европейския съюз“, коментира още Карадайъ.  \r\nТой допълни, че страната ни трябва да има ясна програма, за да се развива ускорено, а не са бъдем стабилната на дъното държава. Попитан с каква дума би определил 2018 г. той отговори „скандал“, въпреки, че и предишни негови колеги са заложили на това определение.", "date": "2018.12.22", "title": "Мустафа Карадайъ, ДПС: Почти през цялото време на 44-тото Народно събрание нашият призив е да се направи програма за ускорено развитие на страната"}
{"url": "http://www.focus-news.net/news/2018/12/22/2604952/greta-uzunova-dietolog-postite-ne-biva-da-se-priemat-kato-dieta-chrez-tyah-trudno-mozhe-da-se-postigne-kontrol-na-tegloto.html", "text": "Към ограниченията, свързани с приемане на определен вид храни, трябва да се постъпва много предпазливо. Това коментира за  Радио „Фокус“ – Велико Търново  диетологът Грета Узунова. По думите ѝ те не могат да имат вреден ефект, когато става въпрос за хора в оптимално здраве. „Тялото има нужда да бъде изчистено, ако ги приемем от гледна точка на хранене. Макар смисълът на поста да е съвсем различен от този, основното е изчистването на храни от животински произход, махането на повече мазнини. Понякога се залита и в другата крайност – приемане на повече въглехидрати, тестени изделия, ориз, картофи и съчетанието им с тестени харни. Постите не бива да се приемат като диета. Чрез тях трудно може да се постигне контрол на теглото. Контрол се постига много трудно чрез диетични способи или способи на ограничаване, по-скоро се постига с баланс в храненето, в хранителния режим, в приемането на вода, почивката и пр.“, обясни Грета Узунова. \r\nМария НЕДЕВА", "date": "2018.12.22", "title": "Грета Узунова, диетолог: Постите не бива да се приемат като диета, чрез тях трудно може да се постигне контрол на теглото"}
{"url": "http://www.focus-news.net/news/2018/12/22/2604958/sport-mario-baloteli-napuska-nitsa-prez-yanuari.html", "text": "Нападателят на Ница Марио Балотели ще напусне клуба през януари, съобщава Yahoo Sport. Агентът на футболиста Мино Райола в близко бъдеще ще се срещне с представители на френския клуб и ще обсъди бъдещето на Балотели. Нападателят има договор с Ница до лятото на 2019 година. Отборът обаче ще пусне Балотели под наем. Интерес към италианеца има от страна на Парма.   \r\nТози сезон Балотели няма отбелязал гол в 10 мача за Ница.", "date": "2018.12.22", "title": "Спорт: Марио Балотели напуска Ница през януари"}
{"url": "http://www.focus-news.net/news/2018/12/22/2604956/manol-todorov-sdruzhenie-sos-ptp-kogato-zavali-snyag-avtomobilat-tryabva-da-bade-izchisten-dobre-za-da-ne-se-ogranichava-vidimostta.html", "text": "Когато завали сняг, автомобилът трябва да бъде изчистен добре, за да не се ограничава видимостта. Това се подценява от шофьорите през зимните месеци. Това каза за  Радио „Фокус” – Бургас  Манол Тодоров, координатор „Социални дейности“ към Сдружение „SOS-ПТП”. По думите му почистването на снега е важно, тъй като в противен случай се ограничава видимостта, а с това трябва да се съобразяват всички водачи. Според него правилата за движение през зимата не се различават особено с тези през лятото, но за водачите е по-сложно, тъй като на един автомобил му трябва по-сериозна подготовка, за да е готов за зимните условия. „Това включа задължителните зимни гуми. Въпреки че се намираме в по-мек район, където не вали много и често сняг, зимните гуми са задължителни за всеки един шофьор. Добре е да си проверим всички течности като спирачни, антифриз и др. Фаровете трябва да бъдат в добро състояние и да осветяват добре, защото особено през зимата е изключително трудно да видим пешеходци“, заяви Тодоров. \r\nДеница ДИМИТРОВА", "date": "2018.12.22", "title": "Манол Тодоров, Сдружение „SOS-ПТП”: Когато завали сняг, автомобилът трябва да бъде изчистен добре, за да не се ограничава видимостта"}
{"url": "http://www.focus-news.net/news/2018/12/22/2604959/gabrovo-dva-praznichni-kontserta-shte-se-sastoyat-na-ploshtad-vazrazhdane-na-24-i-25-dekemvri.html", "text": "Два празнични концерта подготвя габровският оркестър за жителите и гостите на града. Те ще се случат на площад „Възраждане“ на 24 и 25 декември от 11.00 часа. Това съобщиха за  Радио „Фокус“ – Велико Търново  от пресцентъра на Общината. \r\nВ навечерието на Бъдни вечер музикантите, дирижирани от маестро Николай Венков, са подготвили за всички жители и гости на града впечатляващ репертоар от популярна, танцова и коледна музика, а традиционно, в деня на Рождество Христово оркестрантите ще поднесат на публиката своеобразна палитра от български народни хора. \r\nМария НЕДЕВА", "date": "2018.12.22", "title": "Габрово: Два празнични концерта ще се състоят на площад „Възраждане“ на 24 и 25 декември"}
{"url": "http://www.focus-news.net/news/2018/12/22/2604945/pazardzhik-vazstanoveno-e-dvizhenieto-po-patya-mezhdu-selata-zvanichevo-i-bratanitsa.html", "text": "Възстановено е движението по пътя между селата Звъничево и Братаница, където рано тази сутрин стана тежка верижна катастрофа. Това съобщи за  Радио „Фокус“ – Пазарджик  Мирослав Стоянов, говорител на ОД МВР - Пазарджик. Катастрофиралите автомобили са изведени от пътното платно и участъкът е разчистен. Движение в района се извършва нормално. \r\nАлбена ЖИЛЕКОВА", "date": "2018.12.22", "title": "Пазарджик: Възстановено е движението по пътя между селата Звъничево и Братаница"}
{"url": "http://www.focus-news.net/news/2018/12/22/2604960/plovdiv-s-praznichen-kontsert-v-gradskata-biblioteka-paisiy-hilendarski-prodalzhava-koledno-novogodishnata-programa-v-asenovgrad.html", "text": "С празничен концерт на формация „Детска песен Надежда Хвойнева”, „Големите гайди” и танцов ансамбъл „Станимака” в Градската библиотека „Паисий Хилендарски“ продължава коледно-новогодишната програма в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Празничният концерт ще започне в 17.00 часа. Програмата на Община Асеновград ще продължи на Бъдни вечер, когато жителите и гостите на Асеновград ще имат възможност да присъстват на празничен концерт на танцова формация „Етноритъм”, който ще започне в 11.30 часа на централния площад. Коледно-новогодишната програма ще завърши на 31 декември с богата програма на  пл. „Академик Николай Хайтов“. Новогодишната наздравица с оркестър „Паскалев бенд” ще започне в 23.00 часа, като новата 2019 година ще бъде посрещната с празнични илюминации. \r\nТони МИХАЙЛОВ", "date": "2018.12.22", "title": "Пловдив: С празничен концерт в Градската библиотека „Паисий Хилендарски“ продължава коледно-новогодишната програма в Асеновград"}
{"url": "http://www.focus-news.net/news/2018/12/22/2604962/gd-granichna-politsiya-intenziven-na-izhod-e-trafikat-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Интензивен на изход е трафикът за товарни автомобили на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На българо-сръбската граница, на ГКПП „Калотина\" трафикът е интензивен на вход за леки автомобили. На българо-румънската граница, на ГКПП „Дунав мост – Русе“ трафикът е интензивен на вход за товарни автомобили. На границите с Македония и Гърция трафикът е нормален на всички контролно-пропускателни пунктове.", "date": "2018.12.22", "title": "ГД „Гранична полиция“: Интензивен на изход е трафикът за товарни автомобили на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/12/22/2604961/varna-3-signala-za-nereglamentirani-smetishta-sa-podadeni-v-riosv-v-ramkite-na-edin-mesets.html", "text": "Три сигнала за нерегламентирани сметища са подадени до Регионалната инспекция по околната среда и водите в рамките на един месец от граждани. Това съобщиха за  Радио „Фокус“ – Варна  от екоинспекцията. Сигналите са подадени чрез „зеления телефон\" и по електронната поща. В единия случай става въпрос за камион, който е изхвърлил голямо количество строителни отпадъци в канала до 122 буй, в квартал „Аспарухово“. Той е препратен по компетентност до Басейновата дирекция за Черноморския регион.  \r\nПрез миналия месец граждани са сигнализирали и за голямо нерегламентирано сметище до река Орешка край село Долище, община Аксаково.  \r\nВ третият случай става въпрос за изхвърляне на отпадъци от камион на пътя за село Звездица, до пресечката за гребната база. Информацията е препратена до Община Варна. Градската управа трябва да проучи и друг сигнал на граждани, свързан с незаконен строеж на тавани на сграда, намираща се на бул. „Осми Приморски полк“. \r\nДиана СТОЕВА", "date": "2018.12.22", "title": "Варна: 3 сигнала за нерегламентирани сметища са подадени в РИОСВ в рамките на един месец"}
{"url": "http://www.focus-news.net/news/2018/12/22/2604964/milo-dzhukanovich-otnosheniyata-sas-sarbiya-sa-izostreni-zashto-da-gi-chakame-za-sayuza.html", "text": "Президентът на Черна гора Мило Джуканович оцени, че през последните години се е стигнало до изостряне на отношенията на Сърбия с нейните съседи – Хърватия, Косово и Черна гора, предава  скопското електронно издание „МКД“ . \r\nЧерногорският държавен глава подчерта още, че решенията на Подогорица не се взимат на антисръбска основа, а просто са в интерес на Черна гора. \r\nДжуканович посочи пред РТЧГ, че не одобрява предлаганото пакетно влизане на страните от Западните Балкани в Съюза. „Ако се обявим за такова влизане, това означава да фаворизираме най-изостаналите. Струва ми се, че този подход все още не е твърдо залегнал в политиката на ЕС“, заяви той. \r\nСпоред него ЕС вече е коригирал своя модел и темпото на разширяване. \r\n„Черна гора отвори 32 глави, а Сърбия 16 и ако ЕС е в съответствие с този нов подход, това ще означава, че трябва да изчакаме Сърбия четири години. Не мисля, че е рационално“, обясни Джуканович. \r\nЧерногорският президент счита, че през последните години се е стигнало да изостряне на отношенията между Сърбия и нейните съседи – Хърватия, Косово и Черна гора. \r\n„Някои кръгове в Сърбия, носители на властта, медиите и Сръбската православна църква се потрудиха много, за да изострят отношенията с Черна гора. Една част от обществеността в Сърбия оспорва правото на Подгорица да взима решения в собствен интерес. Ние не взимаме антисръбски, а решения в черногорски интерес“, каза Джуканович и добави, че не може да разбере защо Белград разваля отношенията си със съседите. \r\nПревод и редакция:", "date": "2018.12.22", "title": "Мило Джуканович: Отношенията със Сърбия са изострени, защо да ги чакаме за Съюза"}
{"url": "http://www.focus-news.net/news/2018/12/22/2604947/kathimerini-gartsiya-voenniyat-ministar-na-turtsiya-predupredi-atina-che-shte-plati-skapo-za-provokatsiite-v-egeysko-more.html", "text": "В отговор на изказването на началника на Генералния щаб на гръцките Въоръжени сили Евангелос Апостолакис, който заяви, че „ако турците превземат за скалисто островче, ние ще го сравним със земята“. И това е червена линия за правителството“ в Атина, министърът на отбраната на Турция Хулуси Акар предупреди Гърция да се въздържа от провокации, пише  онлайн изданието на вестник Kathimerini . \r\n„Всички трябва да се пазят от провокации в Егейско и Средиземно море и Кипър. Иначе, трябва да знаят, че ще платят скъпо за това“, отбеляза военният министър на Турция. „Това е съветът, който даваме на нашите съседи“, добави той. \r\nИзданието припомня, че в четвъртък Акар отбеляза, че „сме взели мерки, за да предотвратим свършени факти в Егейско и Средиземно море“ и посочи, че „правим всичко необходимо, за да защитим своето. Няма начин да бъдат отнети правата на нашата страна или нашия народ“. \r\n„Ние искаме мир и добросъседски отношения. Но в Егейско и Средиземно море, няма начин да се отърват от правата на нашия народ, на Република Турция и Турска република Северен Кипър“, подчерта турският военен министър. \r\n„Катимерини“ отбелязва още, че след края на гръцкия Национален съвет по външни работи, заместник-министърът на външните работи Йоргос Катругалос изпрати послание, че Гърция, с бдителност и трезвост, потвърждава, че позицията на страната е осигурена не само от подобряването на нейната международна позиция, но и от възпиращата сила на въоръжените й сили. \r\nОтново по темата, Катругалос посочи, че твърдата позиция на гръцката външна политика се потвърждава, защото законите на страната са международно легитимни и по тази причина Гърция няма причини да инвестира в ескалиране на вербалната война и конфликти. „Другата страна се нуждае от риторични избухвания и празни заплахи“, добави той, като обясни, че Анкара иска ревизия на международното право. \r\nЗапитан дали изявлението на ръководителя на Генералния щаб на националната отбрана има подкрепата на политическото ръководство, той  отговори, че „имаме абсолютно съвпадение с ръководителя на въоръжените сили“ и добавих, че Гърция няма интерес от ескалиране на политическата реторика, а Апостолакис е изпратил ясен сигнал за възпиращата сила на гръцките въоръжени сили, както е трябвало да направи. \r\nПревод и редакция:", "date": "2018.12.22", "title": "Kathimerini (Гърция): Военният министър на Турция предупреди Атина, че ще плати скъпо за провокациите в Егейско море"}
{"url": "http://www.focus-news.net/news/2018/12/22/2604963/borislav-inchev-kmet-na-rayon-yuzhen-v-plovdiv-problemat-s-parkiraneto-v-grada-nyama-da-bade-reshen-ako-nyama-tselevi-sredstva-za-izgrazhdane-na-parkingi.html", "text": "Проблемът с паркирането в град Пловдив няма да бъде решен в следващите от 6 до 9 години, ако няма целеви средства за изграждането на паркинги. Това каза за  Радио „Фокус“ – Пловдив  кметът на район „Южен“ Борислав Инчев. По думите му проблемът с паркирането в Пловдив е сериозен. „Смятам, че и тази година Община Пловдив, включително и ние като районна администрация, сме длъжници на гражданите, защото инвестициите в изграждането на нови паркоместа и паркинги не са достатъчни. Когато правиш инвестиция и изграждаш нещо, трябват средства. При отсъствието на средства, без значение дали те са в районите или в Общината, се получава така, че говоренето е много повече от действията. През първите две години от моето управление - 2016 и 2017 година, основен акцент в нашата работа бе изграждането на паркоместа. Заделяхме повече от 50% от средствата за изграждането на паркинги. Но ако няма по-сериозна подкрепа с целеви средства за изграждането на нови паркоместа, като тук не включвам многоетажни и подземни паркинги, ситуацията ще се влошава“, коментира Борислав Инчев.  \r\nТой посочи, че на територията на община Пловдив всяка година се регистрират около 4000 автомобила. „Да приемем, че се отписват 1000 годишно, това означава, че все пак остават около 3000 автомобила, които се движат по улиците на Пловдив и съответно паркират някъде. В рамките на година Общината не може да изгради повече от 700 - 800 или 1000 места, което означава, че всяка година се получава един дефицит от около 2000 места. Тук е важно да кажа, че в района има подписани договори за изграждане на 5 паркинга за повече от 250 места, но тези договори чакат финансиране. Ако получим финансиране, работата по изграждане на паркингите може да започне в рамките на седмица до 10 дни. Трябва да има много стройна програма, която да бъде изпълнявана стриктно. Тя да бъде разписана като бюджетни средства и да бъде дадена възможност Общинският съвет да утвърждава подобна програма. Трябва парите реално да се получават на база на готов проект и така да се осъществява финансирането. Проблемът с паркирането все още тежи с пълна сила – всеки спира където види и където може, а не където трябва и това е голям проблем“, посочи Борислав Инчев. \r\nТони МИХАЙЛОВ", "date": "2018.12.22", "title": "Борислав Инчев, кмет на район „Южен“ в Пловдив: Проблемът с паркирането в града няма да бъде решен, ако няма целеви средства за изграждане на паркинги"}
{"url": "http://www.focus-news.net/news/2018/12/22/2604966/burgas-dvizhenieto-po-pat--208-provadiya-aytos-pri-km-51-v-tryabva-da-se-osashtestvyava-s-povisheno-vnimanie-poradi-stesnen-uchastak-na-patnoto-platno.html", "text": "Интензивно е движението на моторни превозни средства по основните бургаски улици и булеварди, предаде репортер на  Радио „Фокус“ - Бургас . Натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. Интензивен е трафикът и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Натоварено е движението и по входно-изходните пътни артерии на града.  \r\nВ областта трафикът е нормален, пътищата са сухи и нормално проходими, а видимостта е нормална. Движението по път ІІІ-208 Провадия – Айтос при км 51+713 в трябва да се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срокът е до 15 януари 2019 г. Движението по път III-795 Малина – автомагистрала ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срокът е до 23 декември 2018 г. Движението по път III-7306 Черница – Сунгурларе – Славянци от км 5+000 до км 14+000 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срокът е до 31 декември 2018 г. Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срокът е до 31 декември 2018 г. \r\nДеница ДИМИТРОВА", "date": "2018.12.22", "title": "Бургас: Движението по път ІІІ-208 Провадия – Айтос при км 51 в трябва да се осъществява с повишено внимание поради стеснен участък на пътното платно"}
{"url": "http://www.focus-news.net/news/2018/12/22/2604969/blagoevgrad-koleden-blagotvoritelen-bazar-v-podkrepa-na-14-godishniya-ivan-se-provezhda-v-grada.html", "text": "Благотворителен коледен базар в помощ на 14-годишния Иван бе открит в Благоевград. Това съобщиха от пресцентъра на  Общината . Базарът е разположен на площад „Македония“, като инициативата ще продължи два дни. Жители и гости на Благоевград могат да закупят ръчно изработени артикули – картички, коледни украшения и много други изненади, изработени от децата на Благоевград.  \r\nСъбраните средства ще бъдат предназначени за 14-годишния Иван, който има нужда от нашата подкрепа. Коледен базар е част от „Коледен фестивал“, който се провежда под надслов „Следвай звездата, озари пътя!“, организиран от Община Благоевград. \r\nБазарът продължава и утре от 12.00 часа.", "date": "2018.12.22", "title": "Благоевград: Коледен благотворителен базар в подкрепа на 14-годишния Иван се провежда в града"}
{"url": "http://www.focus-news.net/news/2018/12/22/2604968/pazardzhik-natovareno-e-dvizhenieto-po-patya-pazardzhik-plovdiv-patnite-nastilki-sa-mokri-i-hlazgavi.html", "text": "Натоварено е движението по пътя Пазарджик - Пловдив, предаде репортер на  Радио „Фокус“ – Пазарджик . Пътните настилки са мокри и хлъзгави. Полицейски патрул е разположен на разклона на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.12.22", "title": "Пазарджик: Натоварено е движението по пътя Пазарджик - Пловдив, пътните настилки са мокри и хлъзгави"}
{"url": "http://www.focus-news.net/news/2018/12/22/2604970/washington-examiner-nato-tryabva-da-izbere-dzheyms-matis-za-sledvashtiya-generalen-sekretar.html", "text": "Министърът на отбраната Джеймс Матис е дал 44 години от живота си в служба на Корпуса на морската пехота на САЩ и 2 години на Пентагона, но ако е отворен за нови предизвикателства и отговорности, той трябва да стане следващия генерален секретар на НАТО, пише  американското издание Washington Examiner  в материал, представен без редакторска намеса. \r\nДългогодишен поддръжник на Алианса и на нуждата европейските страни-членки и Канада да плащат повече за отбрана и по-голяма част от военните си бюджети за оръжия, Матис ще пасне като дялан камък на позицията. Всъщност, Матис е най-естественият избор на Земята. Първо, той има военен опит с НАТО от своето време като командващ генерал на Командването на Алианса за трансформация. Второ, Матис е много добре запознат с мисиите на НАТО, възможностите и слабостите му от времето като министър на отбраната. \r\nПрез последните две години приоритет на Матис беше изграждането на отношения със съюзниците, докато едновременно с това той ги натискаше да направят повече за отстраняване на военните слабости на НАТО. Президентът Тръмп заслужава похвала за неговата кампания на натиск върху европейците по този въпрос, но без изграждането на доверие в съюзниците от НАТО за продължаващия ангажимент на Америка към тях, той нямаше да успее. Дивидентите от ръководството на Матис, заедно с това на сегашния генерален секретар Йенс Столтенберг са очевидни. Алианса подобри контрола си върху моретата и логистичните си влакове, както и способностите си да поставя под заплаха противниковата въздушна отбрана. \r\nНо назначението на Матис в командването на НАТО би било добре и по още една, последна, причина: тъй като генералният секретар Матис ще бъде свободен да подкрепя мисиите на Алианса без да има необходимост да се отчита на други политически лидери. Матис ще бъде и първият генерален секретар на САЩ в историята. Накратко, това е назначение, за което той е подходящ и със сигурност заслужава. \r\nПревод и редакция:", "date": "2018.12.22", "title": "Washington Examiner: НАТО трябва да избере Джеймс Матис за следващия генерален секретар"}
{"url": "http://www.focus-news.net/news/2018/12/22/2604971/plovdiv-povishena-e-opasnostta-ot-padashti-kamani-po-napravleniyata-asenovgrad-smolyan-yugovsko-hanche-laki-zdravets-i-krichim-stamboliyski.html", "text": "Интензивен е трафикът по пловдивския участък на АМ „Тракия“, също по пътищата Пловдив - Асеновград, Пловдив - Пазарджик и Пловдив - Карлово, предаде репортер на  Радио „Фокус“ – Пловдив . Пътните настилки в областта са предимно мокри, в планинските райони – на места заледени, но обработени и нормално проходими при зимни условия. Водачите трябва да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. Ограничено е движението на камиони с обща маса над 12 тона през прохода Троян - Кърнаре. Все още е ограничено и движението на камиони с обща маса над 12 тона по пътя Поповица - Болярци. Срокът на ограничението е до 2 януари, а обходният маршрут е по път Поповица - Садово - Кочево - Болярци. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Повишена е опасността от падащи камъни по направленията Асеновград - Смолян, Юговско ханче - Югово - Лъки - Здравец и Кричим - Стамболийски. \r\nЗасилено е полицейското присъствие по участъка на АМ „Тракия“, както и по всички входно-изходни артерии на града. Полицейски патрули са позиционирани по най-натоварените пътни артерии. Екипите на „Пътна полиция“ извършват проверки за неправоспособни и употребили алкохол водачи, за спазване на скоростните режими, както и за технически неизправни моторни превозни средства. \r\nТрафикът на територията на град Пловдив също е интензивен към този час на деня. Засилено автомобилно движение се отчита в централната градска част. Пътните настилки са мокри на места, но нормално проходими. \r\nТони МИХАЙЛОВ", "date": "2018.12.22", "title": "Пловдив: Повишена е опасността от падащи камъни по направленията Асеновград - Смолян, Юговско ханче - Лъки - Здравец и Кричим - Стамболийски"}
{"url": "http://www.focus-news.net/news/2018/12/22/2604972/veliko-tarnovo-zabraneno-e-preminavaneto-na-tovarni-avtomobili-nad-10-tona-prez-prohoda-tvarditsa-elena.html", "text": "Спокоен е трафикът по основните пътни артерии в града, предаде репортер на  Радио „Фокус“ – Велико Търново . Интензивно е движението в района на п.в.  „Качица“ и п.в. „Южен“, както и по ул. „Магистрална“. Нови въведени ограничения или затворени участъци няма. Не са регистрирани тежки инциденти към момента. Засилено е полицейското присъствие по основните пътни участъци. Служители на „Пътна полиция“ следят за правилното протичане на движението. \r\nНормално се осъществява е трафикът в останалата част от областта. Засилен е той по основните пътни артерии – по главен път София – Варна, Велико Търново – Русе, както и в Прохода на Републиката. Пътните настилки са мокри, на места заснежени, по усойните и планински райони частично заледени. Пътищата са обработени и проходими при зимни условия. Движението по път Царски извор – Драганово от км 0+000 до км 5+500 е ограничено поради свлачище. Обходният маршрут е през село Сушица до 11 януари 2019 г. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.12.22", "title": "Велико Търново: Забранено е преминаването на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/12/22/2604967/tass-poroshenko-podpisa-zakon-za-preimenuvane-na-ukrainskata-pravoslavna-tsarkva.html", "text": "Президентът на Украйна Петро Порошенко в събота подписа закон, който задължава каноническата Украинска православна църква (УПЦ) да посочи в названието си принадлежността към Руската православна църква (РПЦ), се казва в съобщение от пресслужбата на държавния глава, предава  ТАСС . \r\n„Президентът Петро Порошенко подписа закон „За внасяне на изменения в украинския закон „За свободата на убежденията и религиозните организации“ относно името на религиозните организации, които влизат в структурата на религиозни организации, ръководени от център, намиращ се извън пределите на Украйна...“, се казва в съобщението. \r\nКонкретно, приетият по-рано от украинския парламент закон, предвижда, че църквата, намираща се в религиозна организация „с център в държава-агресор“ е задължена в името си да отрази принадлежността към такава религиозна организация извън пределите на страната. При това експертното управление на Радата, чието решение няма задължителен характер, стигна до извода, че приетият закон за преименуване на УПЦ противоречи на Конституцията на Украйна. \r\nОсновният закон на Украйна предвижда, че църквата и религиозните организации в страната трябва да са независими от държавата, а тя, на свой ред, не може да се намесва в тяхната дейност. Също така, Конституцията определя, че всички религии, вероучения и религиозни организации са равни пред закона и затова не трябва да се установяват преимущества или ограничения на една от религиите, вероученията или религиозните организации спрямо другите. \r\nПревод и редакция:", "date": "2018.12.22", "title": "ТАСС: Порошенко подписа закон за преименуване на Украинската православна църква"}
{"url": "http://www.focus-news.net/news/2018/12/22/2604950/vitsepremierat-krasimir-karakachanov-nashite-sasedi-a-i-mnogo-strani-v-evropa-izpolzvat-f-16-i-ne-mozhe-da-se-govori-za-lobizam.html", "text": "Нашите съседи, а и много страни в Европа използват F-16 и не може да се говори за лобизъм. Tова каза вицепремиерът и министър на отбраната Красимир Каракачанов в интервю за предаването \"Годината\" по  \"Дарик\" радио . \"Какво одобрявам аз няма значение, важното е какво ще одобри НС\", каза Каракачанов в отговор на въпрос, дали одобрява сделката за F-16. \"Нашите съседи, а и много страни в Европа използват този тип самолет и не може да се говори за лобизъм. Българската авиация заслужава добри самолети\", каза той и посочи, че все още няма окончателно решение за F-16. \"Последната дума е на Министерски съвет и ратификация от страна на Народното събрание. Но първо парламентът трябва да гласува мандат на правителството за водене на преговори\", уточни вицепремиерът. \r\n\"Кауза\" е думата на Каракачанов за 2018 и 2019 година, а неподкрепянето на Глобалния пакт за миграцията и отхвърлянето на Истанбулската конвенция са събитията на годината.", "date": "2018.12.22", "title": "Вицепремиерът Красимир Каракачанов: Нашите съседи, а и много страни в Европа използват F-16 и не може да се говори за лобизъм"}
{"url": "http://www.focus-news.net/news/2018/12/22/2604974/smolyan-zimniyat-turisticheski-sezon-beshe-ofitsialno-otkrit-v-ski-zona-mechi-chal-v-chepelare.html", "text": "Официално откриха зимния туристически сезон в ски зона „Мечи чал“ Чепеларе. Тържествената церемония се състоя на площад „Олимпийски“ в центъра на града, предаде репортер на  Радио „Фокус“ – Смолян . През целия ден любителите на зимните спортове имаха възможност да се насладят на отличните условия на пистата, като лифтът за тях бе безплатен. Събитието е организирано от Община Чепеларе и Сдружението на хотелиерите, ресторантьорите и търговците в града. Гости на откриването са Хюсейн Ергени – генерален консул на Турция в Пловдив, Владимир Гърбелов, зам.-областен управител на Смолян, а домакин е кметът на Чепеларе Славка Чакърова. \r\nПред гостите на Славка Чакърова заяви, че е изключително щастлива, че днес се дава старт на зимния туристически сезон в Чепеларе. „Въпреки препятствията, които ни сполетяха през лятото – тази година Община Чепеларе обявява три пъти бедствено положение, защото наистина имахме сериозни щети на туристическата писта, се радвам, че откриваме зимния туристически сезон. Това се случи с общите усилия на бизнеса и местната власт и подкрепата на правителството затова, че ни възстанови разходите за аварийни дейности, с които успяхме да дадем старт на ски сезона“, посочи Чакърова. Тя отбеляза, че Община Чепеларе притежава уникално богатство – една от най-добрите писти на България и може би на Балканския полуостров – пистата „Мечи чал“. „Ако не бяхме обединили усилия, може би днес нямаше да сме на пистата и да открием сезона. Благодаря на „Пампорово“ АД затова, че те подкрепят развитието на дестинацията „Мечи чал“ и затова, че инвестират много. Благодаря и на местния бизнес, който се занимава с туризъм, за това, че успяват да оцеляват в тези трудни дни. Благодаря най-вече на децата на Чепеларе, които са бъдещето на гарда, за това, че се представят много добре в летните и зимни спортове“, подчерта Чакърова. Тя пожела на всички жители и гости на Чепеларе успешен зимен сезон, изпълнен с много емоции и туристи, а на бизнеса – пълни хотели и ресторанти. Кметът на Чепеларе пожела още светла Коледа и щастлива Нова година. \r\nГенералният консул на Турция в Пловдив Хюсейн Ергени благодари, че е поканен на този специален за Чепеларе празник. „Като човек, роден и раснал в такъв град в Турция, знам какво означава откриването на зимния сезон за хората в този град. Пожелавам ви този зимен сезон да е с късмет за всички, работещи в сферата на туризма и всички, които живеят в Чепеларе. На всички пожелавам весела Коледа и весели новогодишни празници“, каза още Ергени. \r\nЗам.-областният управител на Смолян Владимир Гърбелов също приветства жителите и туристите в Чепеларе с пожелания за много успехи през зимния сезон и весели празници. \r\nПразникът в центъра на Чепеларе продължи с томбола за любителите на зимните спортове с много награди и изненади и концерт на певицата Росица Кирилова. \r\nНели ГЕРГЬОВСКА", "date": "2018.12.22", "title": "Смолян: Зимният туристически сезон беше официално открит в ски зона „Мечи чал“ в Чепеларе"}
{"url": "http://www.focus-news.net/news/2018/12/22/2604976/blagoevgrad-natovaren-e-trafikat-po-avtomagistrala-struma-i-glaven-pat-e-79-no-nyama-obrazuvali-se-zadrastvaniya.html", "text": "Натоварен е трафикът по автомагистрала „Струма“ и главен път Е-79, но няма образували се задръствания, предаде репортер на  Радио „Фокус“ – Пирин . По-интензивно е движението в района на пътен възел „Симитли“ и в Кресненското дефиле, но няма колони от автомобили. До този момент няма регистрирани тежки пътни инциденти. Полицейското присъствие е засилено, като на много места са разположени полицейски патрули, които следят за спазване правилата за движение и недопускането на опасни ситуации, които могат да доведат до усложняване на пътната обстановката. Пътищата в региона са проходими при зимни условия. През целия зимен сезон повишена опасност от падащи камъни има в Кресненското дефиле и при прохода Предел, затова в тези райони движението трябва да се извършва особено внимателно. Водачите е необходимо да спазват дистанция, както и да съобразяват скоростта си, така че да могат да реагират адекватно, ако се случи свличане на скална маса. В региона не се извършват ремонтни дейности. \r\nЛивия НИНОВА", "date": "2018.12.22", "title": "Благоевград: Натоварен е трафикът по автомагистрала „Струма“ и главен път Е-79, но няма образували се задръствания"}
{"url": "http://www.focus-news.net/news/2018/12/22/2604953/tsvetan-tsvetanov-gerb-vsichko-koeto-pravim-go-pravim-maksimalno-prozrachno.html", "text": "Всичко, което правим, го правим максимално прозрачно. Това каза председателят на парламентарната група на ГЕРБ Цветан Цветанов в интервю за предаването \"Годината\" по  \"Дарик\" радио . \"Аз съм най-големият лобист за прозрачността и справедливостта. От страни можеш да бъдеш ментор и да даваш квалификации на когото и да било\", заяви Цветанов, коментирайки думите на президента Румен Радев, че избора на изтребителите F-16 е плод на лобизъм. Той припомни как служебното правителство на Радев е бързало да вземе решение и то след парламентарните избори, за да реши въпроса със самолетите. Цветанов попита имало ли е някакви зависимости по онова време при взимането на едноличното решение за избора на самолета. \r\nЗа промените в Наказателния кодекс председателят на парламентарната група на ГЕРБ, посочи, че няма да подкрепи ветото на президента, тъй като в случая промяната е в съзвучие на европейските норми и само в изключителни случаи. \r\nПо темата за Истанбулската конвенция Цветанов посочи, че са внесени законопроекти, които ще гарантират защитата на българските жени от домашно насилие. \r\n\"Стабилност\" е думата на Цветанов за 2018 година.", "date": "2018.12.22", "title": "Цветан Цветанов, ГЕРБ: Всичко, което правим, го правим максимално прозрачно"}
{"url": "http://www.focus-news.net/news/2018/12/22/2604977/zam-ministar-irena-georgieva-pamporovo-i-chepelare-prez-godinite-se-utvardiha-kato-privlekatelna-i-lyubima-destinatsiya-za-vakantsiya-pochivka.html", "text": "Пампорово и Чепеларе през годините се утвърдиха като привлекателна и любима дестинация за ваканция почивка. Това каза заместник-министърът на туризма Ирена Георгиева, която поздрави жителите и гостите на Чепеларе с откриването на зимния туристически сезон, предаде репортер на  Радио „Фокус“ – Смолян . „Тук природата е била повече от щедра, дала е много, а и хората са построили много и наистина резултатите са окуражаващи“, посочи зам.-министър Георгиева. \r\nТя отбеляза, че освен успешния миналогодишен сезон, резултатите за първите 10 месеца на тази година са повече от окуражителни. „Курортен комплекс Пампорово и региона са посетени от повече от 113 000 туристи и гости, реализирани са над 356 000 нощувки, а приходите от туризъм и от нощувките са над 15.5 млн. лв. Прогнозите за предстоящия зимен сезон също са добри. Очакваме много гости, освен българите, които са нашите ценни гости и посетители. Наистина регионът е характерен с това, че повече от 65% от посетителите са българи. Очакваме гости и от съседните Сърбия, Македония, Румъния, но и от по-далечните страни като Израел и Ирландия“, допълни зам.-министър Георгиева.  \r\nОт името на Министерството на туризма Георгиева изрази своята благодарност към местната власт към контролните органи, които се грижат за това почивката на всички да бъде спокойна и сигурна. Тя подчерта, че само обединените усилия на Министерството на туризма, на местна власт и на бизнеса биха направили постижима общата цел – България да бъде дестинация на четири сезона. „От все сърце пожелавам на всички Вас успешен зимен сезон и топли, уютни, спокойни, магични коледни празници, весело посрещане на Нова година и успешна 2019 г.“, каза още зам.-министър Ирена Георгиева. \r\nНели ГЕРГЬОВСКА", "date": "2018.12.22", "title": "Зам.-министър Ирена Георгиева: Пампорово и Чепеларе през годините се утвърдиха като привлекателна и любима дестинация за ваканция почивка"}
{"url": "http://www.focus-news.net/news/2018/12/22/2604975/borislav-inchev-kmet-na-rayon-yuzhen-v-plovdiv-krayno-vreme-e-za-debat-otnosno-finansiraneto-na-rayonite-v-grada.html", "text": "Крайно време е за дебат относно финансирането на районите в града. Това каза за  Радио „Фокус“ – Пловдив  кметът на район „Южен“ в Пловдив Борислав Инчев. „Съгласен съм този дебат да се състои и през 2020 г., ако приемем, че 2019 г. е предизборна и може би ще е изпълнена с вълнения, емоции и повече адреналин. Когато говорим за разпределение на отговорности, за компетенции и някакъв вид задължения е ясно, че една част от нещата се изпълняват, когато има налични финансови средства. В началото на годината, в най-добрия случай, всеки един от районите разполага с до 200 - 300 000 лева и оттам нататък никой не знае дали до края на годината ще има някакво допълнително финансиране“, коментира Инчев.  \r\n „Тази година сме заявили близо 4.6 милиона лева, необходими за работата по обекти. Ясно е, че тези средства няма как да бъдат осигурени, но трябва да е ясно по кои обекти кога ще се работи. Нужно е да бъде направен график и да има яснота кои са най-неотложните и най-важните проекти. Имаме подготвени повече от 15 проекта за паркинги, 11 - за изграждане на детски площадки с влезли в сила разрешения за строеж, както и 12 готови проекта с разрешения за строеж за изграждане на улично осветление. Имаме и 4 проекта за възстановяване и изграждане на спортни площадки. Стойността на една детска площадка е между 50 000 и 70 000 лева, дали ние може да изградим и една десета от това, което изброих?“, запита районният кмет и посочи, че в един момент очакванията се разминават с възможностите. \r\n„Аз се стремя да бъда откровен, когато хората идват при мен за разрешаването на даден проблем или когато имат въпроси. Три години съм го правил, ще го направя и през четвъртата от своя мандат. В момента, в който Общинският съвет одобри средствата, с които ще разполага районът, аз ще представя нашата инвестиционна програма пред гражданите, за да е ясно по какви обекти ще се работи през 2019 година, за да има яснота, но и за да се търси отговорност.  \r\nНе одобрявам когато администрацията в началото на годината каже едно, в средата на годината го промени, а в края на годината вече го забрави. Когато ние сме казали, че нещо ще бъде свършено, то е на база на потребностите и на анализа, който сме направили в различните сфери. Действаме там, където чувстваме, че необходимостта е най-голяма, а не там, където може би е най-лесно и където ни се иска. Трябва да има равнопоставеност, трябва всеки да има равен достъп до нещата, които се правят, а не да има силна концентрация на определени места, а други квартали и райони да са буквално забравени“, посочи Борислав Инчев. \r\nТони МИХАЙЛОВ", "date": "2018.12.22", "title": "Борислав Инчев, кмет на район „Южен“ в Пловдив: Крайно време е за дебат относно финансирането на районите в града"}
{"url": "http://www.focus-news.net/news/2018/12/22/2604973/ivitsa-dachich-ako-se-smeni-formatat-i-se-vklyuchat-sasht-shte-iskame-uchastie-na-rusiya.html", "text": "Министърът на външните работи на Сърбия Ивица Дачич говори за евентуален сценарий на промяна на формата на преговорите за нормализация на отношенията между Сърбия и Косово, предава  скопското електронно издание „МКД“ . \r\n„Ако, евентуално, се инициира сценарий за промяна на формата на преговорите за решение на косовския проблем, в който брюкселският диалог бъде заменен с разговори, в които да се включи и Америка, сръбската страна би трябвало да покани и Русия да вземе участие“, заяви той. \r\nВластите в Прищина обявиха, че диалогът Белград – Прищина от януари до пролетта влиза в нова фаза, в която, както заяви вицепремиера на Косово Енвер Ходжай, ще бъде включен и Вашингтон. \r\nДачич изтъкна, че Белград, при всички случаи, цялостно и безрезервно е посветен на диалога, който може да продължи, когато Прищина отмени въведените мита от 100 процента върху сръбските стоки. \r\nПревод и редакция:", "date": "2018.12.22", "title": "Ивица Дачич: Ако се смени форматът и се включат САЩ, ще искаме участие на Русия"}
{"url": "http://www.focus-news.net/news/2018/12/22/2604978/manol-todorov-sdruzhenie-sos-ptp-peshehodtsite-tryabva-da-znayat-che-prez-zimata-vidimostta-na-shofyorite-e-po-malka-i-pri-presichane-tryabva-da-izchakat-avtomobilat-da-spre.html", "text": "През зимата е изключително трудно да видим пешеходци, когато са облечени с тъмни дрехи, което е и една от основните предпоставки за пътни инциденти. Това каза за  Радио „Фокус” – Бургас  Манол Тодоров, координатор „Социални дейности“ към Сдружение „SOS-ПТП”. „Пресичайки, хората трябва да имат предвид, че видимостта на шофьорите е по-малка и при пресичане трябва да изчакат първо автомобилът да спре, а не само да се надяват, че пресичайки на пешеходна пътека или светофар, той със сигурност ще спре“, каза още Тодоров. По думите му предпоставките за пътнотранспортни произшествия през зимата не се различат много от тези през лятото. Той добави, че това са несъобразената скорост с пътните условия, неспазване на дистанция, разсейване по време на шофиране с телефони, социални мрежи и т.н. „Друга основна причина е неизползването на предпазни колани, което се отнася за пътни инциденти с пострадали лица“, заяви Тодоров.  \r\n„Когато има по-тежки метеорологични условия, шофьорите трябва да се съобразяват и карат по-леко. Така дори да настъпи инцидент, има повече шанс той да е с материални щети, а не с пострадали\", каза още той. По думите му опитът показва, че през по-топлите месеци катастрофите са по-тежки. \r\nДеница ДИМИТРОВА", "date": "2018.12.22", "title": "Манол Тодоров, Сдружение „SOS-ПТП”: Пешеходците трябва да знаят, че през зимата видимостта на шофьорите е по-малка и при пресичане трябва да изчакат автомобилът да спре"}
{"url": "http://www.focus-news.net/news/2018/12/22/2604957/sitel-makedoniya-nad-20-mitropolita-ot-severna-gartsiya-se-obyaviha-protiv-prespanskiya-dogovor.html", "text": "Своето несъгласие с Договора от Преспа изразиха 22 митрополита от Северна Гърция в писмо, изпратено до Константинополския патриарх Вартоломей, президента на Гърция Прокопис Павлопулос, гръцкия премиер Алексис Ципрас и председателя на гръцкия парламент Никос Вуцис, архиепископа на Гръцката православна цъкрва Йероним, както и до председателите на партиите и членовете на парламента, съобщи кореспондентът на МИА от Атина, предава  скопският телевизионен канал „Сител“ . \r\n„Ратификацията на Договора от Преспа в гръцкия парламент, както и признаването на автокефална църква на Македония, не само няма да бъдат основа за мирно съжителство между гръцкия народ и народа на съседната страна, но и ще бъде постоянно огнище за разпространение на иредентизъм и враждебност, тъй като нито един договор не може да просперира, ако не се базира на истината“, пишат митрополитите. \r\nВ началото на пространното писмо от 6 страници, те казват, че преди горе-долу една година са изразили ясно своите позиции, своята загриженост и своите позиции във връзка с договора, който тогава е бил подготвян, но, „за съжаление“, не бяхме чути“. \r\nСега те изпращат молба до всички, да имат предвид „своята историческа отговорност и да не сблъскват с народа и историята“. \r\n„Ние заявяваме, че ще изпълним нашия дълг нашето епископско съзнание и историческата отговорност, която всички ние имаме и чувстваме в този момент, с Божието благословение ще продължим да я изразяваме чрез църковния и патриотичен морал, нашето пълно несъгласие в всичко, което почерня славната история на Македония, славна и измъчена част от нашата родина Гърция“, пишат митрополитите и добавят, че ще бъдат против всичко, което дестабилизира региона и отваря врати към иредентизма, който създава условия за твърде много кризи в по-широкия регион“. \r\nПисмото е подписано от митрополитите на Солун, Лерин, Кукуш, Сяр, Воден, Кожани и т.н. \r\nПревод и редакция:", "date": "2018.12.22", "title": "„Сител“ (Македония): Над 20 митрополита от Северна Гърция се обявиха против Преспанския договор"}
{"url": "http://www.focus-news.net/news/2018/12/22/2604980/kyustendil-ogranicheno-e-dvizhenieto-za-tovarni-avtomobili-nad-35-tona-v-uchastatsi-ot-patya-smolichano-pelatikovo.html", "text": "Движението по третокласен път Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Въведен е обходен маршрут през селата Згурово – Неделкова Гращица – Невестино – Друмохар – Ваксево. Срокът е до 31 март 2019 година. Ремонтни дейности се извършват по път III-107 между Пастра и Рилски манастир от км 27+700 до км 27+750. Там в участък от 50 метра движението се осъществява в една лента поради извършване на аварийно-възстановителни дейности. Участъкът е сигнализиран с пътни знаци до 01 февруари 2019 година. Трафикът по основните пътни артерии в областта е нормално натоварен за празничен почивен ден. \r\nЛивия НИНОВА", "date": "2018.12.22", "title": "Кюстендил: Ограничено е движението за товарни автомобили над 3.5 тона в участъци от пътя Смоличано – Пелатиково"}
{"url": "http://www.focus-news.net/news/2018/12/22/2604965/lokhiyd-martin-balgarskite-vvs-shte-razpolagat-s-edin-ot-nay-usavarshenstvanite-iztrebiteli-na-vaorazhenie-v-nato.html", "text": "„Локхийд Мартин“ приветства внасянето за разглеждане от Министерски съвет от министъра на отбраната Красимир Каракачанов и министъра на икономиката Емил Караниколов на доклад за избор на нов боен самолет за българската армия, който предлага България да започне преговори за закупуване на изтребители F-16 Блок 70 от САЩ. Това съобщават в прессъобщение от  компанията производител на изтребителите  - „Локхийд Мартин“  . \r\n„Това е голяма новина за националната отбрана, индустрията и икономиката на България. Българските военновъздушни сили ще разполагат с един от най-усъвършенстваните бойни изтребители на въоръжение в НАТО. За икономиката и индустрията на България това ново дългосрочно партньорство със световен технологичен лидер като „Локхийд Мартин“ ще донесе много ползи“, заявяват от компанията. В съобщението се посочва, че  „Локхийд Мартин“  са готови да продължат да подкрепят американското правителство и българските си партньори по време на преговорите за сключване на договор. \r\n„Локхийд Мартин“ се ангажира пред България да работи съвместно с американското правителство по проучването на възможностите за намаляване на разходите в следващия етап от процеса по придобиване на изтребители. „Съгласно принципите на програмата за чуждестранни военни продажби (FMS), цената, посочена в писмото за предложение и приемане (LOA), се определя от американското правителство след консултация с компаниите и правителството, което придобива техниката“, заявяват от компанията.", "date": "2018.12.22", "title": "„Локхийд Мартин“: Българските ВВС ще разполагат с един от най-усъвършенстваните изтребители на въоръжение в НАТО"}
{"url": "http://www.focus-news.net/news/2018/12/22/2604982/veliko-tarnovo-850-detsa-sa-preminali-prez-otdelenieto-po-pediatriya-v-mbal-sv-ivan-rilski-v-gorna-oryahovitsa-ot-nachaloto-na-godinata.html", "text": "850 деца са преминали от началото на януари до момента през Отделението по педиатрия в МБАЛ „Св. Иван Рилски“ в Горна Оряховица. Това съобщиха за  Радио „Фокус“ – Велико Търново  от пресцентъра на лечебното заведение. Най-голям е бил делът на децата със заболявания на дихателната система – 85%. От тях най-много са били малките пациенти с диагнози „Остър бронхеолит“ – 275. В отделението са лекувани и деца с пневмонии, остър ларингит и белодробна астма. Останалите 25% от преминалите през отделението болни деца са били с инфекции на пикочните пътища, с алергии и отравяния, и със заболявания с обща симптоматика: гадене, повръщане и болки в корема, както и с фибрилни заболявания.   \r\nЗа годината горнооряховските медици са спасили 16 деца от отравяния. Инцидентите са станали най-вече с медикаменти и с перилни препарати. Отравянията засягат най-вече деца в ранна възраст - до 5 години. Причините са невнимание или пък детето е било оставено за кратко без родителски надзор. Във всичките тези критични случаи състоянието и лечението на натровените малки пациенти е било консултирано с токсилога в МБАЛ д-р Виолета Пашова и с реаниматор. За щастие, ситуациите са били овладени навреме, не се е стигало до усложнения и малките пациенти са били изписани здрави. Делът на децата с хранителни и дихателни алергии, също не е малък – 150 са били те за т.г. Приемани са малки пациенти с патологични реакции към храна и медикаменти. Чести са случаите на деца, постъпили с обриви, с алергични реакции с неизяснен произход, посочва още д-р Ангелова. Случаите на алергии се повишават през летния сезон, докато през зимния логично се регистрира увеличение на острите респираторни заболявания. Отделението по детски болести разполага с 20 легла. Средният престой в него е между 4 и 5 дни. Отделението работи с РЗОК по осем клинични пътеки. \r\nМария НЕДЕВА", "date": "2018.12.22", "title": "Велико Търново: 850 деца са преминали през Отделението по педиатрия в МБАЛ „Св. Иван Рилски“ в Горна Оряховица от началото на годината"}
{"url": "http://www.focus-news.net/news/2018/12/22/2604983/greta-uzunova-dietolog-edna-ot-greshkite-sled-obilnoto-hranene-po-praznitsite-e-che-horata-zapochvat-da-gladuvat.html", "text": "Една от грешките след обилното хранене по празниците е, че хората започват да гладуват. Това е сериозна грешка, тъй като няма как да бъде постигнат резултат. Това коментира за  Радио „Фокус“ – Велико Търново  диетологът Грета Узунова. Тя посочи, че по този начин претоварването на тялото се замества лишаването му от хранителни вещества. „Можем да минем на по-лека храна, добра и хубава закуска, но в никакъв случай обилна, да се опитаме да се храним в едни и същи часове на деня. Това допринася за по-лесното храносмилане. Много хора подценяват този процес, но трябва да знаят, че само подобряването на режима на хранене ще подобри сериозна част в храненето им“, коментира тя. Диетологът съветва да се избягва храна от животински произход, да се наблегне на леки салати, течности като чай и вода. Храненето трябва да е леко, до три - четири пъти на ден. Добре е и хората да са физически активни. \r\nМария НЕДЕВА", "date": "2018.12.22", "title": "Грета Узунова, диетолог: Една от грешките след обилното хранене по празниците е, че хората започват да гладуват"}
{"url": "http://www.focus-news.net/news/2018/12/22/2604979/blagoevgrad-normalno-se-osashtestvyava-trafikat-na-granichnite-punktove-v-yugozapadna-balgariya.html", "text": "Нормално се осъществява трафикът на пунктовете между България и Гърция в Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. Към този час преминаването на леки и товарни автомобили през ГКПП „Кулата“ и ГКПП „Илинден“ се осъществява без забавяне. С обичайният интензитет е и трафикът на българо-македонската граница. \r\nЛивия НИНОВА", "date": "2018.12.22", "title": "Благоевград: Нормално се осъществява трафикът на граничните пунктове в Югозападна България"}
{"url": "http://www.focus-news.net/news/2018/12/22/2604981/varna-mazh-v-invalidna-kolichka-e-postradal-pri-paten-intsident-na-bul-yan-huniyadi.html", "text": "Мъж, придвижващ се в инвалидна количка е пострадал леко при пътен инцидент на бул. „Ян Хунияди“ във Варна, съобщиха за  Радио „Фокус“ – Варна  от \"Пътна полиция\". Произшествието е станало малко преди 11.00 часа. Мъжът е пресичал платното в посока към центъра на града, когато е бил ударен от лек автомобил. Пострадалият е отведен в болнично заведение, но няма опасност за живота му.  \r\nЧетири пътни инцидента са регистрирани на територията на Варна от сутринта. Няма данни за други пострадали хора. Не са регистрирани и тежки катастрофи в облатта, допълниха от КАТ. \r\nДиана СТОЕВА", "date": "2018.12.22", "title": "Варна: Мъж в инвалидна количка е пострадал при пътен инцидент на бул. „Ян Хунияди“"}
{"url": "http://www.focus-news.net/news/2018/12/22/2604986/nimh-utre-v-povecheto-rayoni-v-stranata-shte-bade-slanchevo-maksimalnite-temperaturi-shte-sa-mezhdu-6-i-11.html", "text": "Утре в повечето райони в страната ще бъде слънчево, максималните температури ще са между 6° и 11°. Такава е прогнозата за времето на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Биляна Маркова. С преминаването на атмосферен фронт, през нощта облачността ще е значителна и на места, главно в Северна и Източна България ще има превалявания от дъжд и ще има условия за образуване на поледица. Още преди обяд от запад облачността ще се разкъсва и намалява в повечето райони до предимно слънчево. Вятърът ще се ориентира от запад-северозапад и ще е умерен. Минималните температури ще са от минус 2° до 3°, по морското крайбрежие до 5°. Максималните температури ще са между 6° и 11°, по високите полета на Западна България ще са по-ниски между 2° и 5°. По Черноморието облачността ще е променлива, преди обяд значителна и на места ще превали дъжд. Ще духа умерен вятър от запад-северозапад. Максималните температури ще са 8°-11°. Температурата на морската вода е 7°-8°. Вълнението на морето ще е 1-2 бала. В планините облачността ще е по-често значителна и на много места ще има слаби валежи от сняг. Ще духа силен, по високите и открити части бурен северозападен вятър. Максималната температура на височина 1200 метра ще е около 3°, на 2000 метра – около минус 3°. Атмосферното налягане е и ще остане по-високо от средното за месеца.     \r\nВ понеделник вятърът още малко ще се усили. Облачността ще е значителна и на места ще превали слаб дъжд, в планините – слаб сняг. През нощта срещу Коледа ще нахлуе студен въздух. Дъждът ще премине в сняг, но от север бързо ще спира. На Коледа ще е ветровито, ще продължи да застудява. На места, повече в Южна и Източна България, все още слабо ще превалява, предимно сняг. В сряда ще остане ветровито, със значителна облачност, на отделни места е възможно да превали слаб сняг.", "date": "2018.12.22", "title": "НИМХ: Утре в повечето райони в страната ще бъде слънчево, максималните температури ще са между 6° и 11°"}
{"url": "http://www.focus-news.net/news/2018/12/22/2604984/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Украйна Петро Порошенко в събота подписа закон, който задължава каноническата Украинска православна църква (УПЦ) да посочи в названието си принадлежността към Руската православна църква (РПЦ), се казва в съобщение от пресслужбата на държавния глава, предава  ТАСС . \r\n„Президентът Петро Порошенко подписа закон „За внасяне на изменения в украинския закон „За свободата на убежденията и религиозните организации“ относно името на религиозните организации, които влизат в структурата на религиозни организации, ръководени от център, намиращ се извън пределите на Украйна...“, се казва в съобщението. \r\nКонкретно, приетият по-рано от украинския парламент закон, предвижда, че църквата, намираща се в религиозна организация „с център в държава-агресор“ е задължена в името си да отрази принадлежността към такава религиозна организация извън пределите на страната. При това експертното управление на Радата, чието решение няма задължителен характер, стигна до извода, че приетият закон за преименуване на УПЦ противоречи на Конституцията на Украйна. \r\nОсновният закон на Украйна предвижда, че църквата и религиозните организации в страната трябва да са независими от държавата, а тя, на свой ред, не може да се намесва в тяхната дейност. Също така, Конституцията определя, че всички религии, вероучения и религиозни организации са равни пред закона и затова не трябва да се установяват преимущества или ограничения на една от религиите, вероученията или религиозните организации спрямо другите. \r\n*** Своето несъгласие с Договора от Преспа изразиха 22 митрополита от Северна Гърция в писмо, изпратено до Константинополския патриарх Вартоломей, президента на Гърция Прокопис Павлопулос, гръцкия премиер Алексис Ципрас и председателя на гръцкия парламент Никос Вуцис, архиепископа на Гръцката православна цъкрва Йероним, както и до председателите на партиите и членовете на парламента, съобщи кореспондентът на МИА от Атина, предава  скопският телевизионен канал „Сител“ . \r\n„Ратификацията на Договора от Преспа в гръцкия парламент, както и признаването на автокефална църква на Македония, не само няма да бъдат основа за мирно съжителство между гръцкия народ и народа на съседната страна, но и ще бъде постоянно огнище за разпространение на иредентизъм и враждебност, тъй като нито един договор не може да просперира, ако не се базира на истината“, пишат митрополитите. \r\nВ началото на пространното писмо от 6 страници, те казват, че преди горе-долу една година са изразили ясно своите позиции, своята загриженост и своите позиции във връзка с договора, който тогава е бил подготвян, но, „за съжаление“, не бяхме чути“. \r\nСега те изпращат молба до всички, да имат предвид „своята историческа отговорност и да не сблъскват с народа и историята“. \r\n„Ние заявяваме, че ще изпълним нашия дълг нашето епископско съзнание и историческата отговорност, която всички ние имаме и чувстваме в този момент, с Божието благословение ще продължим да я изразяваме чрез църковния и патриотичен морал, нашето пълно несъгласие в всичко, което почерня славната история на Македония, славна и измъчена част от нашата родина Гърция“, пишат митрополитите и добавят, че ще бъдат против всичко, което дестабилизира региона и отваря врати към иредентизма, който създава условия за твърде много кризи в по-широкия регион“. \r\nПисмото е подписано от митрополитите на Солун, Лерин, Кукуш, Сяр, Воден, Кожани и т.н. \r\n***  Най-малко 30 души са задържани в събота в Париж в хода на протестите на „жълтите жилетки“, съобщава ТВ каналът BFMTV, позовавайки се на информация от местната полиция, предава  ТАСС . \r\nКакто се уточнява, трима от всички задържани манифестанти са прибрани в районните управления. Както по-рано съобщиха от Министерството на вътрешните работи, за охрана на обществения ред са мобилизирани около 4 хиляди полицаи и жандармеристи, включително повече от 1200 в столицата Париж. \r\nДемонстрациите на „жълтите жилетки“, протестиращи срещу увеличението на цените и данъците, се провеждат във Франция от 17 ноември. Броят на техните акции се измерва в хиляди. Съботните протести са шести поред. \r\n*** В отговор на изказването на началника на Генералния щаб на гръцките Въоръжени сили Евангелос Апостолакис, който заяви, че „ако турците превземат за скалисто островче, ние ще го сравним със земята“. И това е червена линия за правителството“ в Атина, министърът на отбраната на Турция Хулуси Акар предупреди Гърция да се въздържа от провокации, пише  онлайн изданието на вестник Kathimerini . \r\n„Всички трябва да се пазят от провокации в Егейско и Средиземно море и Кипър. Иначе, трябва да знаят, че ще платят скъпо за това“, отбеляза военният министър на Турция. „Това е съветът, който даваме на нашите съседи“, добави той. \r\nИзданието припомня, че в четвъртък Акар отбеляза, че „сме взели мерки, за да предотвратим свършени факти в Егейско и Средиземно море“ и посочи, че „правим всичко необходимо, за да защитим своето. Няма начин да бъдат отнети правата на нашата страна или нашия народ“. \r\n„Ние искаме мир и добросъседски отношения. Но в Егейско и Средиземно море, няма начин да се отърват от правата на нашия народ, на Република Турция и Турска република Северен Кипър“, подчерта турският военен министър. \r\n„Катимерини“ отбелязва още, че след края на гръцкия Национален съвет по външни работи, заместник-министърът на външните работи Йоргос Катругалос изпрати послание, че Гърция, с бдителност и трезвост, потвърждава, че позицията на страната е осигурена не само от подобряването на нейната международна позиция, но и от възпиращата сила на въоръжените й сили. \r\nОтново по темата, Катругалос посочи, че твърдата позиция на гръцката външна политика се потвърждава, защото законите на страната са международно легитимни и по тази причина Гърция няма причини да инвестира в ескалиране на вербалната война и конфликти. „Другата страна се нуждае от риторични избухвания и празни заплахи“, добави той, като обясни, че Анкара иска ревизия на международното право. \r\nЗапитан дали изявлението на ръководителя на Генералния щаб на националната отбрана има подкрепата на политическото ръководство, той  отговори, че „имаме абсолютно съвпадение с ръководителя на въоръжените сили“ и добавих, че Гърция няма интерес от ескалиране на политическата реторика, а Апостолакис е изпратил ясен сигнал за възпиращата сила на гръцките въоръжени сили, както е трябвало да направи. \r\n*** Сръбският президент Александър Вучич обяви, че руският му колега Владимир Путин ще посети Сърбия на 17 януари, предава  белградското радио „Б92“ . \r\nПо неговите думи, Москва не вижда проблем в това, че президентът на САЩ Доналд Тръмп му е изпратил писмо. Държавният глава посочи, че ще говори с Путин открито, „както винаги“, включително и за посланието на американския лидер. \r\n„Що се отнася до реакцията на Русия, не съм я видял. С радост чакам пристигането на Путин на 17 януари. Никога не съм имал проблем да говоря с него открито. Но не съм имал проблеми от руска страна“, заяви Вучич, в отговор на журналистически въпрос относно „публикациите в медиите за негативната реакция на писмото на Тръмп в част от руското общество и определени политически кръгове“. \r\nКакто заяви сръбският президент, ако трябваше да се взимат предвид реакциите в медиите, щеше да е по-лесно за него да види какво става в местните средства за масова информация, които „между другото, са много по-остри и лоши от руските – така че не виждам защо бих коментирал руските медии“. \r\nТой посочи, че писмото на Тръмп е „рационално, както може да се очаква от президент на САЩ, предвид това, че Вашингтон признава Косово“. \r\n„Но за нас добрата новина е, че е нужна ролята на Белград, докато на Прищина се казва, че трябва да преговаря с Белград“, обясни държавният глава. \r\nВучич повтори, че споразумението между Белград и Прищина не е близко, но той няма да се откаже да търси компромисно решение на косовския въпрос, „защото това е моята борба за мир, стабилност и бъдещето на Сърбия“. \r\n„Не сме близко до споразумение и не казвам това, за да се харесам на някого, а защото съм неудовлетворен и нещастен, че нещата стоят по този начин“, каза сръбският президент в отговор на журналистически въпрос. \r\nЗа Сърбия, подчерта Вучич, ще е добре да бъде подписано някакво споразумение, но все още страните са далеч от такова „независимо, че Тръмп вярва, че сме близо“. \r\nДържавният глава заяви, че „Сърбия няма да позволи да се заплашва живота на косовските сърби“. \r\n„Когато всички казват, че лесно ще постигнем някои от целите си с оръжие, а аз знам състоянието на армията и полицията ни по-добре от всеки друг в страната... И след като знам това, въпросът е кой ще е виновен утре и кой ще е оплюван, когато вашият баща, брат или дете се върнат в ковчег. Тогава ще е виновен Вучич“, заяви той. \r\nЕто защо, поясни Вучич, „се боря за мир, стабилност и компромис, а не за война и конфликт“. \r\n***  Председателят на косовския парламент Кадри Весели заяви, че Въоръжените сили на Косово са продължение на Армията за освобождение на Косово и че транзитния процес на Косовските сили за сигурност ще заеме няколко години, предава  прищинското електронно издание Telegrafi . \r\nПо думите на Весели, в момента новата Армия на Косово бива оборудвана с ново въоръжение и тя ще разполага с 250 бронирани машини. „САЩ са най-големият ни поддръжник. Ще получим подкрепа под формата на оръжие и това е само началото“, заяви той. \r\n***", "date": "2018.12.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/12/22/2604988/varna-inspektori-ot-agentsiyata-po-hranite-shte-priemat-signali-na-grazhdani-po-praznitsite.html", "text": "Инспектори от Областната дирекция по безопасност на храните във Варна ще приемат сигнали на граждани и ще проверяват търговски обекти по време на празниците до края на годината. Това съобщиха за  Радио „Фокус“ – Варна  от местното подразделение на Агенцията по храните. На 24, 25 и 26 декември трима служители на звеното ще извършат проверки в рамките на 6-часов работен ден в обекти за производство и търговия с храни, заведения за обществено хранене, пазари и борси на територията на областта. на 23, 29 и 30 декември, както и на 1 януари, експертите ще бъдат на разположение на граждани за сигнали също в рамките на 6-часов работен ден. Дежурства по празниците служители на ОДБХ ще дават и в месодобивните предприятия в областта, като по график ще се осъществяват проверки в отделните дни. Със заповед на директора на звеното д-р Златина Димова са осигурени и служители за обезпечаване на изследването за трихинелоза на лабораторно обслужване от отстреляни диви свине и при предварително писмено заявление от бизнес оператора при клане в месодобивни предприятия. Телефоните на дежурните инспектори могат да бъдат открити на интернет страницата на Областната дирекция по безопасност на храните. Гражданите могат да звънят и на горещия телефон 0700 122 99, както и на телефона за сигнали във Варна – 052 600 871. \r\nДиана СТОЕВА", "date": "2018.12.22", "title": "Варна: Инспектори от Агенцията по храните ще приемат сигнали на граждани по празниците"}
{"url": "http://www.focus-news.net/news/2018/12/22/2604987/washington-times-krayat-na-edna-epoha-germaniya-zakri-poslednata-si-mina-za-cherni-vaglishta.html", "text": "Едва сдържайки черните си сълзи, с някога бели каски и гащеризони, покрити със сажди, седем миньори в Германия излязоха от металната клетка в петък, държейки последното парче черен въглен, извадено от 1000 метра под земната повърхност, пише  електронното издание на американския вестник Washington Times  в материал, представен без редакторска намеса. \r\nЦеремонията отбеляза края на една индустрия, която положи основите на германската индустриална революция и следвоенното й икономическо възстановяване. \r\nМъжете от мината „Проспер-Ханиел“ символично предадоха на германския президент Франк-Валтер Щайнмайер огромната бучка въглища с думите „Glueck Auf“. Старинен миньорски поздрав, който грубо означава „късмет“ и отразява несигурността на живота, прекаран в земните недра. \r\n„Тук свършва част от германската история“, каза Щайнмайер на миньорите. „Без нея, цялата ни страна и нейното развитие през последните 200 години щяха да са немислими“. \r\nМината \"Проспер-Ханиел\" в западния град Ботроп и още една шахта в Ибенбурен, на 100 километра (62 мили) на север, бяха последните останки от индустрия, която някога е доминирала в региона и в която е имало половин милион души по време на пика й през 50-те. Заедно, те помогнаха да се хранят гладните заводи за стомана в долината на Рур, докато вносът на по-евтини, чужди въглища не направи така, че „черното злато“ на Германия да загуби блясъка си. \r\nВ продължение на десетилетия мините оцеляваха само благодарение на щедри субсидии. Но през 2007 г. бе взето политическо решение за тяхното затваряне с обещание за предсрочно пенсиониране или преквалификация на останалите им работници. \r\nСпоред правителствени данни от 1998 г. германската въгледобивна промишленост е получила над 40 милиарда евро от федералните фондове и е трябвало да получи още 2,7 милиарда евро до 2022 година. Част от парите са били нужни за поддръжката на мините и запазване на околната среда, което включва предотвратяване на бавното потъване на части от Рурската област, тъй като безбройните тунели се срутват с течение на времето. \r\nБяха изразходвани още огромни суми за подпомагане на икономическото възстановяване в региона, който през последните години отбеляза ръст в университетите, изследователските центрове и IT старт-ъпите. \r\nЩайнмайер призова миньорите и техните близки да гледат към бъдещето, но и да се гордеят с култура на гостоприемство и откритост. Рурският регион стана многонационален с пристигането от началото на XIX век на многобройни преселнически вълни от Полша, Италия и Турция. \r\nКраят на дълбочинното минно дело се разглежда като тест за планираното затваряне на шахтите за лигнитни, или кафяви, въглища, които все още работят в Германия. \r\nГермания все още генерира почти две пети от електроенергията си от изгарянето на въглища, което според учените не може да продължи, ако Германия иска да намали емисиите си на парникови газове. Лигнитът се счита за дори по-мръсен от черните въглища, но остава сравнително евтин за извличане, дори в Германия. \r\nПовече от 400 въгледобивни райони по света ще се сблъскат с подобен натиск да бъдат затворени през следващите десетилетия на фона на международните усилия за ограничаване на глобалното затопляне. \r\nНякои в Германия се опасяват, че други източници на енергия - главно възобновяеми - може да не са достатъчни за захранване на индустриална нация, особено след като страната планира да затвори своите атомни електроцентрали до 2022 г. \r\nКомитет, назначен от правителството, трябва да представи доклад през февруари, в който да представи предложения за постепенно премахване на лигнитните мини. \r\nКъм края на церемонията в петък миньорите отдадоха почит на колеги, които загубиха живота си под земята. Опасностите бяха изтъкнати в понеделник, когато 29-годишен работник беше смазан от метална врата в шахтата на Ибенбурен. \r\nИ в петък през нощта се появиха новини за смъртта на 13 миньори при експлозия в мина в Чешката република. \r\nПревод и редакция:", "date": "2018.12.22", "title": "Washington Times: Краят на една епоха: Германия закри последната си мина за черни въглища"}
{"url": "http://www.focus-news.net/news/2018/12/22/2604989/predstoyashti-mezhdunarodni-sabitiya-za-23-dekemvri-agentsiya-fokus.html", "text": "*** Президентът на Иран Хасан Роухани ще представя бюджета за 2019-2020 година в парламента на страната \r\n*** Папа Франциск ще проведе среднощната коледна маса \r\n*** Среднощна маса в Църквата „Рождество Христово“ \r\n***", "date": "2018.12.22", "title": "Предстоящи международни събития за 23 декември ( Агенция „Фокус“ )"}
{"url": "http://www.focus-news.net/news/2018/12/22/2604985/aktualna-patna-obstanovka-kam-1730-chasa.html", "text": "Информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 1° до + 10°. \r\nВремето над страната е облачно. \r\nВятър духа в областите: Бургас, Варна, Добрич, Монтана, Ст.Загора и Хасково. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника  за периода на официалните празници а именно: \r\nНа 26.12.2018 г. от 14 до 20 часа; \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 27.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на видукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26.12.2018 г. (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Срок до 26.12.2018 г. \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 23.12.2018 г. \r\nПът ІІІ –7306: Движението по път III-7306 Черница – Сунгурларе – Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 23.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.22", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/22/2604991/odmvr-sofiya-tri-akta-za-dvizhenie-v-avariynata-lenta-sa-sastaveni-na-vodachi-na-am-hemus.html", "text": "Екипите на \"Пътна полиция\" към ОДМВР-София са работили при максимален капацитет за регулиране и подпомагане на интензивния трафик по основните пътни артерии на обслужваната територия. Това съобщиха от  Областната дирекция . \r\nВ резултат на завишения контрол по отношение спазването на ЗДвП, в един от най-натоварените участъци на автомагистрала \"Хемус\", преди тунел \"Витиня\", е образувано бързо производство за управление на МПС с концентрация на алкохол в кръвта 2,58 на хиляда, срещу мъж, возещ жена и малолетно дете.  \r\nСъставени са:  \r\n3 акта за движение в аварийна лента на АМ, санкцията е 1000 лв. и 3 м. лишаване от право да управлява МПС; \r\n1 акт за движение в насрещна лента - санкцията е 1000 лв. и 3 м. лишаване; \r\n1 акт за неспазване на дистанция; \r\n1 акт за нередовни документи.  \r\nОт ОДМВР-София призовават водачите да спазват въведените ограничения и указанията на полицейските служители, като се движат със скорост, съобразена с пътните и метеорологични условия. Спрямо всеки установен нарушител, който с рисковото си поведение на пътя застрашава безопасността на останалите участници в движението, ще бъде прилагана нулева толерантност.", "date": "2018.12.22", "title": "ОДМВР-София: Три акта за движение в аварийната лента са съставени на водачи на АМ \"Хемус\""}
{"url": "http://www.focus-news.net/news/2018/12/22/2605009/sport-rezultati-ot-machovete-v-18-krag-na-britanskata-premiar-liga.html", "text": "Футбол: Резултати от мачовете в 18 кръг на британската Премиър лига \r\nДнес се играха осем срещи от 18 кръг на Премиър лига във Великобритания. Ето резултатите от седемте завършили мача: \r\nАрсенал-Бърнли 3:1 \r\nБорнемут-Брайтън 2:0 \r\nМанчестър Сити-Кристал Палас 2:3 \r\nНюкасъл Юн-Фулъм 0:0 \r\nУест Хям-Уотфорд 0:2 \r\nХъдърсфилд-Саутхямптън 1:3 \r\nЧелси-Лестър 0:1 \r\nВ момента се играе Кардиф-Манчестър Юнайтид, резултатът в 63 минута е 1:4", "date": "2018.12.22", "title": "Спорт: Резултати от мачовете в 18 кръг на британската Премиър лига"}
{"url": "http://www.focus-news.net/news/2018/12/22/2605011/anadolu-agency-turskiyat-i-palestinskiyat-prezident-sa-proveli-telefonen-razgovor.html", "text": "Реджеп Тайип Ердоган и Махмуд Абас са обсъдили регионални теми и релокацията на посолствата на различни държави в Ерусалим, съобщава турската  Anadolu Agency . \r\nВ телефонен разговор в събота президентите на Турция и Палестина са обсъждали развитието на събитията в региона, както информират източници от турската президентска институция.Двамата са разменили мнения и за преместването на посолствата на някои държави в Ерусалим, по сведения пак на същите източници, пожелали анонимност заради ограниченията да се говори пред медиите.   \r\nТе са обсъдили също така как да се избегне предприемането на неправилни стъпки, които биха се превърнали в пречка по пътя към решаване на палестинския въпрос.  \r\nЕрдоган е уверил Абас, че Турция ще продължи да подкрепя палестинския народ.   Ивелина Ватова", "date": "2018.12.22", "title": "Anadolu Agency: Турският и палестинският президент са провели телефонен разговор"}
{"url": "http://www.focus-news.net/news/2018/12/22/2605010/smolyan-za-poredna-godina-snoubordistat-radoslav-yankov-stana-sportist-na-godinata-2018-na-obshtina-chepelare.html", "text": "За поредна година сноубордистът Радослав Янков стана „Спортист на годината 2018“ на община Чепеларе. Това бе обявено на официалното откриване на зимния туристически сезон в Чепеларе, съобщи репортер на  Радио „Фокус“ – Смолян . Наградата на Янков бе връчена лично от кмета на Чепеларе, Славка Чакърова. Тя изказа своята голяма благодарност към спортиста. „С неговия борбен дъх, с неговата смелост и желанието му да победи той запали много деца в Чепеларе и цяла България към спорта. Всички трябва да се гордеем с него и с неговия пример, защото той накара хиляди малки деца да се качат на сноуборда“, посочи Чакърова и пожела на Янков много успех във всички предстоящи стартове през сезона. От своя страна Радослав Янков благодари на община Чепеларе, че за поредна година е обявен за спортист годината. „За мен е чест и гордост, въпреки че година не е толкова успешна като предишните два сезона, но успях да направя класирания. Пожелавам успешен зимен сезон на всички от туристическия бранш в Чепеларе“, каза още Янков. Награди бяха връчени и на изявени със спортни постижения деца от Чепеларе. В категорията „Чепеларска гордост за 2018 г.“, наградата бе дадена на Теодор Пашалиев, в категория „Млада надежда“ на Ивана Баталова. Кметът на Чепеларе връчи награди и на трима треньори на младите спортисти в планинския град. \r\nНели ГЕРГЬОВСКА", "date": "2018.12.22", "title": "Смолян: За поредна година сноубордистът Радослав Янков стана „Спортист на годината 2018“ на община Чепеларе"}
{"url": "http://www.focus-news.net/news/2018/12/22/2605012/pazardzhik-kolednata-treska-za-podaratsi-v-grada-e-v-razgara-si.html", "text": "Коледната треска за подаръци в Пазарджик е в разгара си, показа репортерска проверка на  Радио „Фокус“ – Пазарджик . Най-голямо търсене и предлагане има за децата. Играчките за деца от 0 до 3 години са на символични цени от 7.00 до 15.00 лв., като най-често те са пеещи и светещи. За децата от 3 до 7 години се предпочитат образователни игри и анимационни герои, които са по-скъпи на цени от 15.00 до 45.00 лв. За подрастващите от 7 до 15 години се избират предимно видео игри, книги и енциклопедии, на цени от 20 до 70 лв.  \r\nНаред с подаръците за най-малките се търсят и символични коледни сувенири за възрастните. Тяхната цена е от 2 до 10 лв.  Предпочитаните подаръци за мъжете са портфейли, дрехи и дребни електронни устройства. За дамите - дрехи, козметика, както и различни саморъчно изработени бижута. \r\nАлбена ЖИЛЕКОВА", "date": "2018.12.22", "title": "Пазарджик: Коледната треска за подаръци в града е в разгара си"}
{"url": "http://www.focus-news.net/news/2018/12/22/2605017/sotir-ivanov-im-petrich-po-povod-predstoyashtite-praznitsi-predstavyame-interesna-izlozhba-s-avtentichni-materiali-svarzani-s-koleda.html", "text": "Обикновено по време на коледните и новогодишните празници ние показваме важни предмети – материална и нематериална култура, свързана с възраждането, но и с усещането за Коледа. Това каза за  Радио „Фокус“ – Пирин  д-р Сотир Иванов, директор на Исторически музей  – Петрич. По думите му идеята е да се потърсят и представят всички онези ценности, които ни правят хора – любов, милосърдие, състрадание и време, което отделяме за нашите близки и приятели. „Тази година, благодарение на г-жа Джекова, имаме страхотна изложба от автентични материали, свързани с коледните празници. Въпросната изложба бе направена чрез много добра комуникация между Исторически музей – Петрич и всички учебни заведения в региона. Така че тя е един съвместен продукт и ние се радваме на една посещаемост от около 300 човека на ден именно заради тази експозиция. В къща музей „Ванга“ пък имаме съвместен проект с училище „Кочо Мавродиев“, свързана отново с украсяването, но и с ценностите, които сме наследили от възраждането и християнската култура“, каза още Иванов. Той добави, че това нещо ще бъде заложено и в плановете на музея за 2019 година. По отношение работното време на културната институция през декември, Иванов отбеляза, че няма да има по-различно от това, което вече е установено. „Въпреки студеното време и предстоящите празници, то към момента се радваме на голям посетителски интерес. И през този месец запазваме нашият 7-дневен режим на работа за голяма част от нашите обекти. Единствено централната експозиционна зала работи шест дни, просто защото нямаме достатъчен щат“, добави Иванов. Той коментира, че във връзка с разтегнатите комуникации, но от друга страна сериозния интерес, екипа на Исторически музей – Петрич е готов при съответна заявка, подадена по телефона, чрез е-майл, профилът им във Facebook или по всеки друг начин, който комуникацията позволява, да имат гъвкаво работно време дори по време на самите празници като 24, 25 или 31 декември. „Тоест ако има предварителна уговорка ние бихме направили така, че да обезпечим посещението на група, намирайки баланс между работния ресурс, който имаме, но ѝ с цената на една услуга, за да сме максимално полезни за всички онези, които се интересуват от историята и културата на Община Петрич“, подчерта Иванов. \r\nЛивия НИНОВА", "date": "2018.12.22", "title": "Сотир Иванов, ИМ – Петрич: По повод предстоящите празници представяме интересна изложба с автентични материали, свързани с Коледа"}
{"url": "http://www.focus-news.net/news/2018/12/22/2605015/sport-rezultati-ot-dneshnite-machove-v-britanskata-premiar-liga-i-v-germanskata-bundesliga.html", "text": "Футбол :  Последната от осемте срещи в 18 кръг от британската Премиър лига между Кардиф и Манчестър Юнайтид завърши при резултат 1:5. В неделя играят Евертън и Тотнъм.  \r\nСъботните срещи от 17 кръг на германската Бундеслига завършиха при следните резултати: \r\nБайер Леверкузен- Херта Берлин 3:1 \r\nЛайпциг-Вердер Бремен 3:2 \r\nНюрнберг- Фрайбург 0:1 \r\nХановер-Дюселдорф 0:1 \r\nЩутгарт-Шалке 1:3 \r\nАйнтрахт Франкфурт-Байерн Мюнхен 0:3", "date": "2018.12.22", "title": "Спорт: Резултати от днешните мачове в британската Премиър лига и в германската Бундеслига"}
{"url": "http://www.focus-news.net/news/2018/12/22/2605016/prof-donka-baykova-dietolog-vazhno-e-da-ne-stresirame-organizma-si-sled-kolednite-posti-s-konsumatsiya-na-mnogo-mesni-produkti.html", "text": "Важно е да не стресираме организма си след Коледните пости с консумиране на много месни продукти. Това каза за  Радио „Фокус“ – Пирин  проф. Донка Байкова, диетолог. Според нея всички, които са постили е добре от първия Коледен ден да започнат да включват по една храна от животински произход. „В закуската може да добавим млечен продукт или яйце. Може да се консумират от традиционните баници или тутманици. Много са важни и гарнитурите от зеленчуците и плодовете“, посочи специалистът. Тя каза още, че на обяд може да включим в менюто си и месо, но задължително да има гарнитура, като по този начин ще приемем повече витамини и минерали. „Благодарение на хигиената на хранене не поставяме под риск нашите органи. Рязката промяна на хранителния режим подлага на изпитание организма ни от към възпалителните процеси“, допълни проф. Донка Байкова. Тя обясни, че по Коледа за междинни закуски може да консумираме сладкиши, но вечерята е необходимо да бъде от салата или да е довършек на обяда. „Важно е да не се смесва и предозира с алкохолните напитки. Алкохолната субстанция не трябва да се приема на гладно“, подчерта проф. Донка Байкова. \r\nДенис НИКИФОРОВ", "date": "2018.12.22", "title": "Проф. Донка Байкова, диетолог: Важно е да не стресираме организма си след Коледните пости с консумация на много месни продукти"}
{"url": "http://www.focus-news.net/news/2018/12/22/2605014/blagoevgrad-detsata-ot-nedelnoto-uchilishte-v-simitli-organizirat-blagotvoritelen-bazar.html", "text": "Децата от Неделното училище в Симитли  организират благотворителен  базар, средствата от който ще бъдат дарени  на малката Лия от село Полето. Това съобщи за  Радио „Фокус“ – Пирин  Василка Дафкова, ръководител на неделното училище. Базарът ще бъде открит на 23 декември от 11.00 часа. „В храм „Рождество на Пресвета Богородица“ ще бъдат продавани изработени изделия от децата. Всеки, който иска да последва примера на учениците и да допринесе, децата в нужда да се чувстват обичани и имащи и по Коледа, може да посети базара и да вземе дребно подаръче“, каза още Дафкова. Тя призова всички да помогнат за лечението на 4-годишната Лия, която страда от Детска церебрална парализа- квадрипареза. Диагнозата е поставена малко след раждането на момиченцето. Проведени са множество рехабилитации. За семейството ѝ всяка промяна означава голяма победа, но се оказва, че успешното лечение в България не е възможно на този етап. Лечението може да бъде проведено в Болница за майки и деца „Нанхай“ в Китай под формата на 4-месечен курс на рехабилитация в клиниката. Терапиите ще струва 25 000 лева, а сумата е непосилна за възможностите на семейството.  \r\nЛивия НИНОВА", "date": "2018.12.22", "title": "Благоевград: Децата от Неделното училище в Симитли организират благотворителен базар"}
{"url": "http://www.focus-news.net/news/2018/12/22/2605019/sport-vav-frantsiya-se-igrayat-devet-sreshti-ot-18-krag-na-liga-1.html", "text": "Футбол : В момента се играят деветте срещи от 18 кръг на Лига 1. Ето резултатите на полувремето: \r\nАнже-Марсилия 1:0 \r\nЛил-Тулуза 1:0 \r\nМонако-Гингам 0:0 \r\nМонпелие-Лион 0:0 \r\nПСЖ-Нант 0:0 \r\nРеймс-Каен 1:2 \r\nРен-Ним 2:1 \r\nСен Етиен-Дижон 1:0 \r\nСтрасбург-Ница 2:0", "date": "2018.12.22", "title": "Спорт: Във Франция се играят девет срещи от 18 кръг на Лига 1"}
{"url": "http://www.focus-news.net/news/2018/12/22/2605018/tass-tramp-zayavi-che-za-ostatatsite-ot-id-v-siriya-shte-se-pogrizhat-drugi-strani-v-regiona.html", "text": "Съединените Щати отначало са планирали да изведат своя контингент от Сирия за три месеца. За това в събота пише в Туитър президентът Доналд Тръмп, съобщава  ТАСС .  \r\n\"Що се отнася до Сирия отначало имахме намерение там нашето [военно] присъствие да трае три месеца. Това беше преди седем години (вероятно се има пред вид етапът на планиране – бел. ТАСС), но не напуснахме [Сирия]. Когато станах президент, [забранената в РФ терористична групировка – бел. ТАСС] \"Ислямска държава \" („ИД“) вършеше безумства. Сега тя е почти напълно победена. Други страни от региона, в това число и Турция, могат с лекота да се погрижат за остатъците [бойците й]. Ние се връщаме у дома!\", пише той. \r\nВашингтон започна военната си операция против „ИД“ в Ирак през юни 2014 година, а в Сирия – през септември 2014.  \r\nРешеинето на Тръмп да изведе войските от Сирия завари неподготвени не само съюзниците на САЩ, в това число и от Близкия изток, но и членовете на американския Конгрес. Редица авторитетни сенатори и от двете партии се обявиха против тази стъпка на администрацията.    Ивелина Ватова", "date": "2018.12.22", "title": "ТАСС: Тръмп заяви, че за остатъците от „ИД“ в Сирия ще се погрижат други страни в региона"}
{"url": "http://www.focus-news.net/news/2018/12/22/2605021/sport-futbolnite-sreshti-ot-16-krag-na-seriya-a-v-italiya.html", "text": "Футбол : Днес в Италия се играха десет срещи от 16 кръг на Серия А \r\nЕто резултатите: \r\nЛацио-Каляри 3:1 \r\nДженоа-Аталанта 3:1 \r\nЕмполи-Сампдория 2:4 \r\nМилан-Фиорентина 0:1 \r\nНаполи-Спал 1:0 \r\nСасуоло-Торино 1:1 \r\nУдинезе-Фрозиноне 1:0 \r\nКиево-Интер 1:1 \r\nПарма-Болоня 0:0 \r\nЮвентус – Рома 1:0", "date": "2018.12.22", "title": "Спорт: Футболните срещи от 16 кръг на Серия А в Италия"}
{"url": "http://www.focus-news.net/news/2018/12/22/2604990/v-belgrad-se-provede-shesta-po-red-chetiristranna-sreshta-na-varha-na-liderite-na-balgariya-sarbiya-gartsiya-i-rumaniya-obzor.html", "text": "В Белград се проведе шестта по ред Четиристранна среща на върха на премиерите на България, Гърция, Румъния – Бойко Борисов, Алексис Ципрас и Виорика Дънчила, и президента на Сърбия Александър Вучич. Четиримата лидери обсъдиха общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.  Работна вечеря \r\nБългарската делегация, оглавявана от министър-председателя Бойко Борисов, пристигна в сръбската столица във вечерните часове на петък и бе посрещната от вицепремиера и министър на търговията, туризма и телекомуникациите Расим Ляич. Заедно с премиера в Белград пристигна и министърът на младежта и спорта Красен Кралев, както и председателят на Българския футболен съюз Борислав Михайлов. Двамата проведоха отделна среща с колегите си от Гърция, Румъния и Сърбия, на която обсъдиха въпроса за лансирането на обща кандидатура за домакинство на Световното първенство по футбол през 2030 г. \r\nСлед пристигането си в Белград премиерът Бойко Борисов се отправи на работна вечеря с гръцкия си колега Алексис Ципрас и с държавния глава на западната ни съседка. Лидерът на кабинета в Букурещ Виорика Дънчила се присъедини към тримата лидери в сутрешните часове на съботния ден. Четиристранната среща на високо равнище \r\nСрещата на четиримата лидери бе насрочена за 10:00 часа местно време (11:00 часа българско време) в сградата на Президентството в Белград, но началото й бе отложено заради закъснение на гръцката делегация. След традиционната семейна снимка Вучич, Борисов, Ципрас и Дънчила се оттеглиха за разговори, които продължиха около час. След това дадоха пресконференция, на която обобщиха темите и резултатите от проведената среща. Александър Вучич: Хората искат да знаят, че сме седнали и решаваме проблемите, които ги засягат \r\nПърви говори домакинът на събитието – президентът на Сърбия Александър Вучич. „На първо място дискутирахме предстоящото председателство на Съвета на Европейския съюз, което ще бъде поето от Румъния. Тук искам да кажа, че съм изключително благодарен на Бойко Борисов и на българското председателство, тъй като нашият приятел Бойко Борисов, неговият екип, но и цяла България инвестираха изключително много усилия за подобряване на положението и статута на Западните Балкани и на Балканския регион“, заяви Вучич, като подчерта, че според него вниманието на ЕС към интегрирането на Сърбия и всички останали държави от Западните Балкани трябва да продължи.  \r\nВучич обяви, че следващата среща на формата ще се проведе в Букурещ в рамките на румънското председателство на Съвета на ЕС. Той подчерта, че добрите отношения между четирите страни е предпоставка за доброто им сътрудничество. \r\nВ рамките на срещата са обсъдени също развитието на инфраструктурните проекти, в частност за завършването на различните участъци на Коридор 10 – както на изток, така и на запад. Вучич подчерта и усилията, които страните полагат не само за реконструирането, но и за модернизирането на железопътните връзки, за което вече са направени сериозни инвестиции.  В тази връзка той припомни за проекта за свързване на Сърбия и Гърция по линията Солун-Скопие-Белград, като изрази увереност, че ще бъде осигурено финансиране за проекта.  \r\nЩо се отнася до енергийния сектор, Вучич заяви, че за останалите три страни от формата е по-лесно осигуряването доставките на газ, отколкото за Сърбия. „Имаме някои предизвикателства, но се надяваме да постигнем диверсификация в бъдеще“.  \r\nВ заключение Вучич заяви: „Това, което хората искат да знаят, е, че сме седнали и решаваме проблемите, които ги засягат“. \r\nСръбският президент обяви създаването на Организационен комитет за съвместната кандидатура за домакинството за Мондиал 2030 и предстоящите футболни шампионати, които предстоят.  Виорика Дънчила: Румънското председателство ще постави специален фокус върху Западните Балкани \r\nМинистър-председателят на Румъния Виорика Дънчила поясни пред лидерите от формата какви ще бъдат приоритетите на румънското председателство на Съвета на Европейския съюз. „Румъния иска да постави специален фокус на Западните Балкани“, увери Дънчила, като допълни, че през следващите шест месеца страната ще постави в дневния ред на Брюксел теми, които са в интереса и на четирите държави от формата. След България и Австрия, и Румъния обяви, че ще работи за интеграцията на страните от Западните Балкани в структурите на Общността. Дънчила потвърди и подкрепата на Букурещ специално за членството на Сърбия в ЕС и съобщи, че е отправила покана към Александър Вучич за посещение в Румъния през следващите шест месеца. \r\n„Ние бихме желали да имаме по-добра свързаност между нашите държави“, обобщи Дънчила, коментирайки резултатите от срещата. Тя обърна внимание на двустранните проекти между Румъния и Сърбия в различни сектори.  \r\nРумънският премиер отбеляза, че лидерите на държавите от формата са обсъдили въпроси, свързани с европейската сигурност и регионалните им измерения, включително темата за миграцията и политиката на убежище.  Бойко Борисов: Ако нещо може да потопи Балканите, това е миграцията  \r\nПремиерът на България Бойко Борисов увери, че като население и като БВП четирите държави от региона не бива да бъдат подценявани и в тази връзка бе категоричен, че те имат огромен потенциал, който предстои да бъде развит – именно чрез инфраструктурните проекти.  \r\nБорисов заяви, че най-късно до година, година и половина ще бъде завършена последната отсечка от участъка до сръбската граница. Премиерът отбеляза и напредъка в развитието на железопътните връзки между двете държави. Обявени бяха намеренията и за изграждането на още мостове между България и Румъния по река Дунав, които – по думите на Борисов – само за няколко години не само възвръщат инвестициите, но и осигуряват стабилни приходи.  \r\n„Нашият потенциал не е насочен към никой друг - готови сме да приемаме в нашите инфраструктурни проекти всеки, който поиска да се присъедини… ЕС и светът имат нужда от положителни примери за мир и разбирателство и с дипломация и толерантен тон да се решават проблемите“, увери премиерът.  \r\nЩо се отнася до енергетика, Борисов съобщи, че е пусната поръчка за тръбите за Балканския газов хъб. Той подчерта още, че се работи и за създаването на връзка за втечнен природен газ от Гърция, и припомни, че в Черно море продължават проучванията за добив на природен газ.  \r\nБойко Борисов обърна внимание на въпроса за миграцията, като подчерта, че за справянето с проблема „трябва да сме много единни“.  \r\n„Ако нещо може да потопи Балканите, това е миграцията. България се справя прекрасно – колегите от Сърбия го отчитат, колегите от Румъния го отчитат. Трябва да се помага много на Гърция, а също да се държим единно и здраво заедно“. \r\nБорисов, а по-късно и Ципрас, изрази съжаление за ограничения напредък по въпроса, постигнат в рамките на председателството на Виена на Съвета на ЕС. „За съжаление, напредъкът по време на австрийското председателство не е толкова голям, колкото ми се искаше. Надявам се през следващите шест месеца Румъния да поддържа актуална тази тема и да я приключи“, заяви Борисов. Алексис Ципрас: Тази творческа игра, която играем, ще доведе до гол \r\nМинистър-председателят на Гърция Алексис Ципрас започна изявлението си с кратко резюме за срещата на Висшия съвет за сътрудничество между Гърция и Сърбия, проведена в петък.  \r\n„Срещата на върха тук, на нашия формат, показва, че Балканите са място, което може да допринася за европейския дневен ред, а не второкласен регион, на който да се гледа със съчувствие. Искаме да поставяме нашите условия и вярваме, че Балканите може да бъдат място на стабилност, което спомага за развитието не само на региона, но и отвъд него“, подчерта Ципрас. \r\nКоментирайки проведена по-рано през деня среща между министрите на спорта и ръководителите на футболните асоциации в четирите страни, гръцкият премиер изрази увереност: „Тази творческа игра, която играем, ще доведе до гол“. \r\nЗа да стане реалност това обаче, държавите от региона трябва да работят за подобряване на инфраструктурната свързаност. Не бива обаче да се забравя, че процесът минава и през разширяването на ЕС, отбеляза Ципрас.  \r\nГръцкият премиер подчерта, че българското председателство на ЕС е дало възможност за връщане на темата за Западните Балкани в дневния ред на ЕС, поставена в Солун през 2003 г., и изрази надежда, че Румъния ще продължи да работи по нея.  \r\nЛидерът на кабинета в Атина подчерта важността от присъединяване на Сърбия към ЕС и увери Вучич в подкрепата на Гърция за членството й в ЕС. Ципрас обаче предупреди страните от региона да се съобразяват с условията и препоръките на Брюксел, за да имат възможност да станат част от Общността.  Срещата на спортните министри и президентите на футболните асоциации \r\nВ Белград се проведе и четиристранна среща на министрите на спорта и ръководителите на футболните федерации на България, Гърция, Румъния и Сърбия. Те обсъдиха практически въпроси, свързани с лансирането на обща кандидатура за домакинство на Световното първенство по футбол през 2030 г. - предложение, което бе представено в рамките на последната среща на формата, проведена в началото на ноември във Варна.  \r\nМинистърът на младежта и спорта Красен Кралев, колегите му от Сърбия и Румъния - Ваня Удовичич и Богдан Константин Матей, както и заместник-министърът на спорта на Гърция Георгос Василиадис потвърдиха категоричната готовност на четирите страни за съвместна кандидатура за домакинство на Световното първенство по футбол през 2030 г. На свой ред представителите на футболните централи на свой ред бяха категорични, че изграждането на спортна инфраструктура е важна за всяка от страните. Очаква се още през следващата година да започнат инвестициите за подобряване на съоръженията.   \r\nЧетирите страни се договориха да кандидатстват заедно за домакинство и на Европейското първенство по футбол през 2028 г., а при неуспех - през 2032 г. Решено бе да бъде създадена Комисия за подготовка на общата кандидатурата, в която ще участват по четирима души от всяка държава - по две политически лица и по двама представители на футболните съюзи. \r\nТереза ГЕРОВА", "date": "2018.12.22", "title": "В Белград се проведе шеста по ред Четиристранна среща на върха на лидерите на България, Сърбия, Гърция и Румъния (ОБЗОР)"}
{"url": "http://www.focus-news.net/news/2018/12/22/2605022/tanyug-hamas-predupredi-abas-da-ne-razpuska-parlamenta.html", "text": "От палестинското движение  „Хамас“ са предупредили президента Махмуд Абас да не разпуска парламента, съобщава белградската телеграфна агенция  ТАНЮГ , като цитира Асошиетид прес. \r\nАко парламентът бъде разпуснат заради мнозинство на в него на „Хамас“, ще се стигне до хаос. Днес Абас е заявил, че ще разпусне Палестинския законодателен съвет, палестинския парламент. „Това означава да се разруши политическата система и да се отворят вратите за хаоса на палестинската арена\", е заявил депутатът от Хамас Йехиха Муса пред американската агенция.   Ивелина Ватова", "date": "2018.12.22", "title": "ТАНЮГ: Хамас предупреди Абас да не разпуска парламента"}
{"url": "http://www.focus-news.net/news/2018/12/22/2604992/api-gasta-magla-i-vidimost-ot-10-m-e-imalo-na-pat-ii-84-v-s-zvanichevo-kadeto-stana-tezhkata-katastrofa-s-petima-zaginali.html", "text": "Гъста мъгла и видимост от 10 метра е имало на път II-84 в с. Звъничево, където стана пътният инцидент с петима загинали. Това съобщават от пресцентъра на  Агенция \"Пътна инфраструктура\"  (АПИ). Скоростта на движение в населеното място при нормални метеорологични условия е до 50 км/ч. \r\nАгенция „Пътна инфраструктура” призовава представителите на неправителствени организации, обявяващи се за пътни експерти, да се въздържат от хвърлянето на обвинения без конкретни доказателства в публичното пространство и да не злоупотребяват с емоциите на хората в навечерието на Коледа. \r\nАПИ апелира шофьорите да карат с повишено внимание и със скорост, съобразена с метеорологичната обстановка.", "date": "2018.12.22", "title": "АПИ: Гъста мъгла и видимост от 10 м е имало на път II-84 в с. Звъничево, където стана тежката катастрофа с петима загинали"}
{"url": "http://www.focus-news.net/news/2018/12/22/2605008/reuters-malko-hora-se-sabraha-za-protestite-na-zhaltite-zhiletki-vav-frantsiya-shofyor-umrya-pri-patna-blokada.html", "text": "Френските антиправителствени протести в събота са твърде затихнали, но пътните блокади, които демонстрантите са организирали в цялата страна, предизвикаха транспорти произшествия, съобщава  Reuters . \r\nДесети човек е загинал от началото на протестите през ноември. \r\nИзлезлите по улиците на Париж и другите френски градове са много по-малко от предишните седмици, съобщават властите. В следобедните часове не е имало сблъсъци между полицията и протестиращите. По обед броят на демонстрантите в Париж е бил по-малко от 1000 души, общо в страната са излезли на протест 23000 човека, по данни на вътрешното министерство. По същото време миналата събота по улиците на Париж е имало 2 200 протестиращи граждани, а общият им брой в страната е бил 33,500. За тази събота властите са очаквали протестен марш до Версай, символът на френската държава и туристическа атракция. Там обаче са се появили само няколко „жълти жилетки“.Разпръснати групи е имало от базиликата „Сакре Кьор“ и Галери „Лафайет“, те са пеели „Марсилезата“ са призовавали президента Макрон да си подаде оставката.  \r\nВниманието обаче е било насочено в съботния ден към Лион и Бордо, според свидетел, информирал Reuters. Протестиращите са блокирали някои от основните пътни магистрали, включително и една от тях, която води към Испания.  Ивелина Ватова", "date": "2018.12.22", "title": "Reuters: Малко хора се събраха за протестите на „жълтите жилетки“ във Франция, шофьор умря при пътна блокада"}
{"url": "http://www.focus-news.net/news/2018/12/22/2605013/reuters-intsidenti-pri-protestite-vav-frantsiya.html", "text": "Късно в петък 36-годишен мъж е загинал в Перпенян, южна Франция, при сблъсък на колата му с камион, с който протестиращите са блокирали пътна артерия в страната, съобщава  Reuters . Така броят на загубилите живота си при антиправителствените протести във Франция стана 10. По данни на полицията най-много са жертвите на пътни инциденти.  \r\nВъв френската столица полицията е арестувала 109 души, като няколко от тях са оставени в ареста.   \r\nВ събота полицията е използвала сълзотворен газ срещу демонстранти, които са се събрали около вилата на Макрон в скъпия курорт Льо Туке в северна Франция.  \r\nСлед обръщението, което направи на 10 декември към нацията, френският президент не се е появявал на публични места. По сведения от неговия екип за връзки с медиите, той е ангажиран в Елисейския дворец с т. нар. вътрешни срещи. В петък държавният глава навърши 41 години.  Ивелина Ватова", "date": "2018.12.22", "title": "Reuters: Инциденти при протестите във Франция"}
{"url": "http://www.focus-news.net/news/2018/12/22/2605020/tanyug-regionalna-podkrepa-za-evropeyskata-integratsiya-na-sarbiya-i-zapadnite-balkani.html", "text": "Президентът на Сърбия Александър Вучич е изразил увереност, че по време на  председателството си на ЕС през първата половина на 2019 година Румъния ще обърне много внимание на европейската интеграция и на Сърбия, и на целите Западни Балкани. Това е заявил президентът Александър Вучич днес на пресконференцията след четиристранната среща в Белград на лидерите на България, Гърция, Румъния и Сърбия, информира  ТАНЮГ .  Вучич: Важна транспортна и енергийна свързаност   \r\nПрезидентът Александър Вучич е акцентирал, че по време на разговорите с министър-председателите на Гърция, България и Румъния, е обърнато внимание на няколко конкретни проекти за по-добрата енергийна инфраструктура и свързване на четирите страни. „Когато става въпрос за енергия, обсъден е проектът за изграждане на електрическата мрежа от Решица, Румъния, до Панчево, Сърбия. Това е начин  Сърбия да доставя газ“.  Ципрас: Сърбия отговаря на изискванията за присъединяване към ЕС   \r\n„Сърбия изпълни условията за присъединяване към ЕС“, заяви гръцкият премиер Алексис Ципрас и добави, че по време на четиристранната среща в Белград между Сърбия, България, Румъния и Гърция се „подчерта важността за бъдещето на целия регион Сърбия да се присъедини към ЕС“. Той каза още: „ Всички балкански страни трябва да изпълнят поетите задължения и да работят в съответствие с правото на ЕС - спазване на международното право, правата на малцинствата и да гарантират върховенство на закона. Това са все важни критерии за присъединяване към ЕС“.  Борисов: Нашата връзка не е насочена срещу никого \r\n\" Нашият формат не е насочен срещу никого, той е съвместим с ЕС и е за всеки, който иска да работи за създаването на мрежи и сътрудничество в областта на инфраструктурата и енергетиката. За нас това означава да покажем добри примери за сътрудничество, комуникация, мир \". Дънчила: Призивът на Вучич е да се увеличи видимостта на напредъка на Сърбия \r\nРумъния подкрепя европейския път на Сърбия и възнамерява по време на нейното председателство на ЕС от 1 януари 2019 г. да поддържа в дневния си ред и на фокус този призив. Премиерът на Румъния заяви: „Затова и поканих президента на Сърбия Александър Вучич да посети Букурещ по време на нашето председателство. Така ще се засили видимостта на всички важни стъпки, които Сърбия предприема по пътя си към ЕС“. \r\nФормиран е отбор за кандидатура за домакинство на първенствата през 2028 и 2030. \r\nНа Четиристранната среща в Белград Сърбия, Гърция, Румъния и България решиха да се създаде инициативен комитет, който да предложи общата им  кандидатура за домакинство на Европейското първенство по футбол през 2028 и на Световното - през 2030. Това обяви президентът Александър Вучич: „Днес решихме да се създаде инициативен организационен комитет от 16 души, по четирима от всяка страна за общо домакинство на Европейско първенство през 2028 и на първенството за Световната купа през 2030 г.\"   Ивелина Ватова", "date": "2018.12.22", "title": "ТАНЮГ: Регионална подкрепа за европейската интеграция на Сърбия и Западните Балкани"}
