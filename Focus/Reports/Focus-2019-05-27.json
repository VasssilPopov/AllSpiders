{"url": "http://www.focus-news.net/news/2019/05/27/2663221/sport-union-berlin-se-klasira-za-parva-bundesliga-na-germaniya.html", "text": "Унион Берлин и Щутгарт завършиха 0:0 в мач реванш от плейофа за място в Първа Бундеслига на Германия през следващия сезон.  \r\nПървият мач между двата отбора в Щутгарт завърши 2:2 и по този начин Унион Берлин е краен победител в плейофа, заради отбелязани голове на чужд терен.  \r\nТака Щутгарт отпада от първото футболно ниво в Германия, а на негово място влиза Унион Берлин, който завърши на трето място във Втора Бундеслига през този сезон.", "date": "2019.05.27", "title": "Спорт: Унион Берлин се класира за Първа Бундеслига на Германия"}
{"url": "http://www.focus-news.net/news/2019/05/27/2663195/nap-abiturientite-tryabva-sami-da-platyat-zdravnite-si-osigurovki-ot-yuni-do-oktomvri.html", "text": "За периода от завършването през юни до началото на академичната година през октомври, тазгодишните абитуриенти трябва сами да платят здравните си осигуровки. Това съобщиха за  Радио „Фокус“ – Пазарджик  от пресцентъра на НАП - Пазарджик. Следва да подадат декларация образец 7 „Данни за възникване на задължение за внасяне на здравноосигурителни вноски и за избрания осигурителен доход на основание чл. 40, ал.5,т. 1 от Закона да здравното осигуряване“ и се дължат здравноосигурителни вноски в размер на 20.40 лв. на месец.  Студентите, които са осигурени за сметка на държавния бюджет, трябва да отговарят на няколко условия – да са редовна форма на обучение, да не работят и да са на възраст под 26 години. Студентите задочна форма на обучение сами плащат здравните си осигуровки. Важно за студентите, които се обучават в чужбина, е, че следва да представят удостоверение или служебна бележка от университета, в който следват, в офисите и териториалните дирекции на НАП, за да бъдат осигурени за сметка на държавния бюджет и да се възползват от предоставените им здравноосигурителни права. Декларацията образец 7 „Данни за възникване на задължение за внасяне на здравноосигурителни вноски и за избрания осигурителен доход на основание чл. 40, ал.5,т. 1 от Закона да здравното осигуряване“ се подава: \r\n–  лично или чрез упълномощено лице в офисите на НАП; \r\n–  по пощата с обратна разписка; \r\n–  по електронен път – с електронен подпис или персонален идентификационен код.", "date": "2019.05.27", "title": "НАП: Абитуриентите трябва сами да платят здравните си осигуровки от юни до октомври"}
{"url": "http://www.focus-news.net/news/2019/05/27/2663194/pazardzhik-prez-poslednite-godini-sa-izgradeni-nyakolko-ekopateki-kray-selo-ravnogor.html", "text": "Много добри условия за туризъм предлага брациговскато село Равногор, като през последните години са изградени няколко екопътеки с живописен маршрут, каза за  Радио „Фокус” – Пазарджик  кметът на селото Нейчо Коланев. На входа на населеното място е изграден голям кръст, символ на християнската вяра на равногорци. В селото има параклис на името на Свети Илия, който бе облагороден по проект. Останалите природни забележителности, които са в непосредствена близост до селото, са Фотинските водопади, защитената местност Атолука и резерват „Дупката“. „В землището на Равногор са намира и връх Света Елена, където има параклис, носещ същото име, а на най-високия връх в района – Света Неделя, се намира оброчен камък. Голям интерес от страна на туристите представлява и феноменът „Бековите скали“, които са над село Равногор. Това е скала, от която се виждат почти целите Родопи в този регион, гледката е прекрасна, защото се вижда река Въча и язовира“, уточни Коланев. Той допълни, че е изградена и хубава беседка на скалите. Туристическата екопътека е в много добро състояние и се радва на интерес от страна на туристите. \r\nАлбена ЖИЛЕКОВА", "date": "2019.05.27", "title": "Пазарджик: През последните години са изградени няколко екопътеки край село Равногор"}
{"url": "http://www.focus-news.net/news/2019/05/27/2663198/blagoevgrad-natsionalniyat-folkloren-konkurs-oro-se-vie-tsarvuli-se-kinat-shte-se-provede-v-selo-parvomay-na-1-i-2-yuni.html", "text": "Националният фолклорен конкурс „Оро се вие, цървули се кинат“ ще се проведе на 1 и 2 юни в петричкото село Първомай. Това каза в интервю за  Радио „Фокус“ – Пирин  Йордан Николов, организатор на конкурса, председател на Фондация „Гайтан“ и хореограф на Ансамбъл „Гайтан“. По думите му всяка година конкурсът се разширява по отношение на това, че участие взимат все по-нови ансамбли и участници. Той уточни, че тази година за разлика от други конкурсът няма да бъде в един, а ще бъде в рамките на 2 дни. Николов посочи, че очакват около 28 ансамбли от цялата страна, включително и 5 гостуващи, които няма да се състезават – от Босна и Херцеговина, от Сърбия, от Гърция, както и от съседна Румъния. „Те ще бъдат наши специални гости и ще представят своето изкуство по време на конкурсните дни, за да разнообразяват с различни носии, костюми, музика, танци и т.н.“, каза още организаторът. \r\nНиколов заяви, че участниците в конкурса ще бъдат над 800 и това ще е може би една от най-силните години на фестивала. Той допълни, че състезаващите се групи са 22, като се започне от Първомай, през Петрич до Русе, София, Пазарджик, Шумен, Разлог, Сандански, Благоевград и други. „Наистина сме в трепетно очакване да „късаме“ цървулите и тази година“, коментира Николов. Той припомни, че имат точка в регламента, според която участници, които са печелили награди на предишното издание, не могат да участват, за да се даде поле за изява на другите. По думите му тази точка винаги ще съществува в регламента, защото от както са започнали да организират конкурса, ансамбъл или танцов състав, който е печелил първо място на тазгодишно издание, няма право да се състезава в същата възрастова група на следващата година. „Трябва да Ви кажа, че това е една много резонна постъпка, но от друга страна трябва да знаете, че по този начин лишаваме много добри ансамбли от право на участие. Все пак според мен това е добре и се радвам, че мнението и отношението на колегите е равнодушно, имайки предвид че наистина един добър ансамбъл, който поддържа репертоара си и държи високо ниво, може да идва всяка година и да бъде лауреат, в което всъщност няма нищо лошо, но тъй като наградният фонд е уникален в национален мащаб, сме определили и това правило“, добави още Йордан Николов. \r\nТой информира също, че наградите за националния фолклорен фестивал „Оро се вие, цървули се кинат“ и тази година ще бъдат национални носии, като класираните на първо място получават 12 носии, второ място – 8, и трето място – 6. „Носиите, определени като награден фонд, се определят от нас. Тази година носията, която даваме в комплект, е много хубава македонска носия, т.нар. мариовска носия от село Мариово, което днес е в пределите на Македония, но носията е много богата и пищна. Имайки предвид през годините какви костюми даваме като награди, се опитваме всяка година да даваме нови модели, които да не преповтарят“, отбеляза Николов. Той допълни, че журито, както всяка година, е в тайна, но ще бъде в 3-членен състав. Организаторът припомни, че всяка година то е различно заради регламента и заради големия награден фонд, който дават като организатори. \r\nНатали СТЕФАНОВА", "date": "2019.05.27", "title": "Благоевград: Националният фолклорен конкурс „Оро се вие, цървули се кинат“ ще се проведе в село Първомай на 1 и 2 юни"}
{"url": "http://www.focus-news.net/news/2019/05/27/2663191/blagoevgrad-inspektsiyata-po-truda-polozhi-usiliya-maksimalno-da-oblekchi-administriraneto-na-ednodnevnite-dogovori.html", "text": "Инспекцията по труда положи усилия максимално да облекчи администрирането на еднодневните договори. Това каза пред  Радио „Фокус“ Пирин  Славянка Симитчийска, директор на Дирекция „Инспекция по труда“ - Благоевград. По думите ѝ с финансиране по проект „Оптимизация и иновации в ИА ГИТ“, съфинансиран от ЕС чрез ЕСФ, е била надградена система за заявяването на образците на еднодневните трудови договори, което е позволило да се случва онлайн, по всяко време на денонощието, независимо от работата на администрацията. Симитчийска посочи, че софтуерът позволява още директно генериране на данни наведнъж наети от даден земеделски стопанин работници, чиито данни са вкарани в системата и така се изчисляват дължимите осигурителни вноски и други. „При желание, земеделските стопани могат да заявят системата да им бъде представена от помощник-инспектори, също наети по проекта“, коментира директорът. Славянка Симитчийска каза още, че от началото на годината са заявени 709 броя образци на еднодневни трудови договори. „Въпреки неблагоприятните климатични условия, това е с около 170 повече отколкото за същия период на миналата година“, допълни тя. \r\nЕкспертът информира също, че 338 нарушения, свързани с трудови правоотношения, са констатирани от Дирекция „Инспекция по труда“ - Благоевград през април, като те най-често са свързани с работа над законоустановеното работно време, неосигурени почивки и отпуски. „През месец април са установени 15 лица да полагат труд без сключен писмен трудов договор и регистрация в ТД на НАП“, каза още Симитчийска. Тя посочи, че за отстраняване на констатираните нарушения са дадени 832 задължителни за изпълнение предписания. „Издадени са 9 постановления за обявяване съществуването на трудовите правоотношения“, коментира Славянка Симитчийска. Тя заяви, че през април са постъпили 15 искания за назначаване на работа на непълнолетни лица, като за всичките са дадени разрешения. \r\nДенис НИКИФОРОВ", "date": "2019.05.27", "title": "Благоевград: Инспекцията по труда положи усилия максимално да облекчи администрирането на еднодневните договори"}
{"url": "http://www.focus-news.net/news/2019/05/27/2663190/evropeyski-izbori-2019-haskovo-gerb-poluchava-podkrepata-na-3151-ot-izbiratelite-bsp-na-2430-dps-na-2001-pri-9177-obraboteni-danni.html", "text": "ГЕРБ получава подкрепата на 31.51% от избирателите при 91.77% СИК протоколи в РИК, сочат  данните на ЦИК .  За БСП гласувалите са 24.30%, за ДПС- 20.01%, за ВМРО- 4.83%, за „Демократична България“- 2.13%, за Воля- 1.99%, за Минчо Христов- 1.16%, за „Патриоти за Валери Симеонов“- 1.10% и за Атака- 0.97%.", "date": "2019.05.27", "title": "Европейски избори 2019: Хасково: ГЕРБ получава подкрепата на 31.51% от избирателите, БСП на 24.30%, ДПС на 20.01% при 91.77% обработени данни"}
{"url": "http://www.focus-news.net/news/2019/05/27/2663201/varna-na-28-may-startira-elektronniya-priem-za-parvi-klas-v-obshtinskite-uchilishta.html", "text": "На 28 май, вторник, от 10.00 часа стартира електронната система за прием в първи клас в общинските училища на територията на Варна, съобщават от  Дирекция „Образование и младежки дейности“ . През учебната 2019/2020 година са осигурени 3050 места в 37 училища, като е осигурена целодневна организация на обучение. Системата ще бъде отворена до 23.59 часа на 01.06.2019г. Родители, които нямат осигурен достъп до интернет, могат да подадат документи на място в желаното училище. \r\nИзключително важно е да не бъдат допускани неточности при попълване на заявленията, особено в частта за допълнителни критерии, които се доказват при записване със съответните документи. Не по-малко важно е родителите да използват дадената възможност за посочване на 10 желани училища при стартиране на приема. Ако системата не идентифицира детето или актуалната му адресна регистрация, родителите е необходимо да се явят в Община Варна, стая 1104, като носят документ за самоличност и копие на документа, удостоверяващ актуалната адресна регистрация на детето. \r\nРезултатите от класирането ще бъде обявени до 17.00 часа на 5 юни. Записването на приетите деца ще става на място в съответното училище в дните 6 и 7 юни. Ако малчуганът не бъде записан в срок, той губи мястото си, припомнят от дирекция „Образование и младежки дейности“. \r\nПравилата и графикът на дейностите по приема са публикувани в електронната платформа за прием в първи клас на сайта на Общината.", "date": "2019.05.27", "title": "Варна: На 28 май стартира електронния прием за първи клас в общинските училища"}
{"url": "http://www.focus-news.net/news/2019/05/27/2663193/evropeyski-izbori-2019-prof-mihail-konstantinov-skoro-shte-ima-mnogo-golemi-promeni-v-politicheskiya-ni-elit.html", "text": "Скоро ще има много големи промени в политическия ни елит. Това каза за обзорното предаване  „Това е България“  на  Радио „Фокус“  председателят на Борда на директорите на „Информационно обслужване“ проф. Михаил Константинов. По думите му промените ще се състоят в разместване на пластовете, отстраняване на негодни и компрометирани фигури. „Една голяма политическа партия преживява трус в ръководството си. Един коалиционен партньор в сегашното управление също преживява трус. Тези неща имат непосредствен и дълготраен ефект. Българският народ е мъдър – когато политиците почнаха да правят глупости и да омръзват на хората, те просто ги пренебрегнаха. В България много неща се развиват нормално и в правилна посока при безобразно  ниски доходи. Българите вече не искат да живеят два, че и повече пъти по-бедни от своите европейски „колеги“. Политиците, които не стават, започват да тежат на своите политически партии и на хората, и трябва да се намерят друга работа“, обясни анализаторът. Проф. Михаил Константинов допълни, че професията депутат не е до живот. Не напразно хората са предвидили за такива длъжности два мандата, каза още той.  \r\nЦоня СЪБЧЕВА", "date": "2019.05.27", "title": "Европейски избори 2019: Проф. Михаил Константинов: Скоро ще има много големи промени в политическия ни елит"}
{"url": "http://www.focus-news.net/news/2019/05/27/2663200/sport-astan-vila-se-klasira-za-visshata-liga.html", "text": "Астън Вила победи Дарби Каунти с 2:1 и спечели финалния плейоф за влизане във Висшата лига на Англия през следващия сезон. Головете за победителите отбелязаха Ел Гази и Макгин, а за Дарби точен беше Мариот.  \r\nКласирането във Висшата лига ще донесе големи приходи на Астън Вила в размер на над 170 милиона паунда.  \r\nСрещата се игра на стадион „Уембли“ пред повече от 86 000 зрители.", "date": "2019.05.27", "title": "Спорт: Астън Вила се класира за Висшата лига"}
{"url": "http://www.focus-news.net/news/2019/05/27/2663199/tass-aleksandar-vuchich-zayavi-che-kompromisno-reshenie-za-kosovo-shte-bade-podlozheno-na-referendum.html", "text": "Президентът на Сърбия Александър Вучич заяви, че ако се появи компромисно решение по въпроса за Косово и Метохия, то ще бъде подложено на референдум, предаде  ТАСС .  \r\n„Ако албанците отменят търговските мита, ние ще започнем диалог, за да се опитаме да намерим компромисно решение. Ако такова случайно бъде намерено, а аз съм скептик по този въпрос, то ние ще се обърнем към парламента и към народа, за да изкажат те своето мнение. За разлика от някои страни-членки на ЕС, за нас решението на народа ще бъде решаващо, а не след като референдума мине, никой да не се вълнува от него. При нас решението няма да е на политическите елити, а на народа“, заяви Вучич, в обръщение към парламента на страната.  \r\nПрез последната година Белград и Прищина активно обсъждат някакво компромисно решение, свързано с коригирането на границите и размяна на територии, допълва агенцията.   Светлин Божков", "date": "2019.05.27", "title": "ТАСС: Александър Вучич заяви, че компромисно решение за Косово ще бъде подложено на референдум"}
{"url": "http://www.focus-news.net/news/2019/05/27/2663192/aleksandar-vuchich-ot-parlamenta-v-belgrad-sarbiya-investira-godishno-po-560-570-miloiona-evro-v-kosovo.html", "text": "Официален Белград ежегодно инвестира от 560 до 570 милиона евро в населените със сърби райони на Косово. Това заяви държавният глава на западната ни съседка Александър Вучич в реч пред Скупщината в Белград, предава  TACC . \r\n„Това показва икономическата ни жизнеспособност и развитие. Разбира се, това не е достатъчно, ще увеличим помощта\", увери Вучич. Съгласно думите му, средствата са насочени към изграждането на домове, предприятия, финансиране на училища и детски градини. Освен това има целеви помощи и данъчни облекчения. \r\nСръбската автономна провинция Косово и Метохия обяви независимост през февруари 2008 г. През 2010 г. тя бе призната от Международния съд. Понастоящем, според Сърбия, Република Косово е призната от 99 страни. Прищина твърди, че броят на държавите е 117. Над 60 страни, включително Русия, Гърция, Израел, Индия, Испания и Китай, се противопоставят на признаването на независимостта на Косово, припомня ТАСС. Тереза Герова", "date": "2019.05.27", "title": "Александър Вучич от парламента в Белград: Сърбия инвестира годишно по 560-570 милоиона евро в Косово"}
{"url": "http://www.focus-news.net/news/2019/05/27/2662830/pregled-na-mezhdunarodnite-novini-do-6-chasa-agentsiya-fokus.html", "text": "Оглавяваната от Найджъл Фараж Партия Брекзит води на изборите за Европейски парламент във Великобритания, които се състояха на 23 май, показват резултатите след преброяването на гласовете от 353 от 373 избирателни окръга, предава  BBC . \r\nВъз основа на предварителните резултати, Партия Брекзит, основана през януари 2019 г., получи подкрепата на 31,6% от британците, участвали в изборите за Европейски парламент. Следва да се отбележи, че на последните избори, проведени през 2014 г., ЮКИП получи най-много гласове (26,6%), които сега загубиха почти всички предишни подкрепа и набира само 3,3%. \r\n***  Каталунски сепаратист спечели за първи път общинските избори в Барслелона в модерната история на Испания, побеждавайки с малко настоящия ляв кмет на града Ада Колау, предава  AFP . \r\nМеждувременно бившият премиер на Франция Мануел Валс не успя да стане стане кмет на средиземноморския крайморски град в Каталуния, като се класира на четвърто място с над 13% от гласовете. \r\nПобедител бе Ърнест Марагал, ветеран политик от ERC, партия, която иска Каталония - североизточният регион, управляван от сепаратистите - да бъде независима от останалата част на Испания. \r\nТой спечели 10 места от 41 в градския съвет, както и Колау. \r\nНо Марагал я бие с по-малко от 5000 гласа и освен ако други групировки не успеят да изградят алтернативно мнозинство, той ще стане кмет на втория по големина град в Испания. \r\n***  Дясноцентристката Европейска народна партия (ЕНП) печели най-много места в Европейския парламент, но евроскептичните партии постигат сериозно подобряване на позициите си, показват последните прогнози на ЕП, предава  AFP . \r\nЕНП спечели 178 места, ,много по-малко от 216 в предходния парламент, но повече от 152, спечелени от социалистите и демократите, заяви говорителят на парламента Жоме Дюч пред репортери. \r\nПреди това лявоцентристите имаха 185 места. \r\n\"Днес не чувствам истинска мощна победа\", заяви Манфред Вебер, лидерът на ЕНП в парламента с 751 места и кандидат за нов ръководител на Европейската комисия, изпълнителната власт на ЕС. \r\n\"Ние сме изправени пред намаляващ център\", каза Вебер пред журналисти, като се позова на загубата на места от неговата група и социалистите. \r\nРазличните популистки, евроскептични и десни партии спечелиха повече от 150 места, каза Дуч пред репортери. \r\n***  Президентът на САЩ Доналд Тръмп е първият чуждестранен лидер, който се срещна с новия император на Япония Нарухито на церемония в императорския дворец в Токио, предава  AFP . \r\nНарухито наследи трона след като неговият баща се отказа от него в първото отречение от два века насам. \r\n***  Лидерът на Алианса на Либералите и Демократите за Европа (АЛДЕ) Ги Верхофстад празнува „исторически“ европейски избори, на които, според него, се е оформил „нов баланс на силите“, предава  Euronews . \r\nПредварителните резултати показаха силно представяне на либералната му партия и той обеща да настоява за \"по-амбициозна Европа\". \r\nГрупата на либералите и демократите е на път да спечелят 101 места, като традиционно доминиращите центристки и социалистически блокове загубиха мнозинството си в Европейския парламент. \r\n\"Тази вечер е исторически момент, защото ще има нов баланс на силите в Европейския парламент\", заяви политикът, обръщайки се към Европейския парламент в Брюксел, след като се появиха резултатите от изборите. \r\nВерхофстад отново сигнализира за намерението си да сформира нова група в рамките на Европейския парламент, като обвърже групата си АЛДЕ с партията на Емманюел Макрон, заедно с други „партии, искащи реформи“. \r\n***  Избирателната активност на проведените между 23 и 26 май избори за Европейски парламент е 50,5%, което е с 8% повече, отколкото през 2014 година, съобщи пред журналистите представител на ЕП, предава  ТАСС . \r\nЛидерите на всички партии и кандидатите за поста председател на Европейската комисия в коментарите си за резултатите от изборите на първо място благодариха на европейците за явката. \r\n„Поздравявам всички нас. Не сме виждали такъв резултат от десетилетия\", заяви еврокомисарят по конкуренцията Маргрет Вестагер, която е кандидат за поста председател на Европейската комисия на Алианса на либералите и демократите за Европа. \r\nПрез 1979 г. бяха въведени преки избори за Европейски парламент. На първите избори тя е 61,99%, но след това постоянно намалява, което ясно илюстрира спада на интереса към европейския проект. На изборите през 1999 г. избирателната активност спадна под психологически важната граница от 50% до 49,51%. \r\nСпоред европейските експерти и медиите, тенденцията към отхвърляне през текущата година може да бъде обърната, включително чрез бързата политизация на обществото на фона на нарастващите протестни настроения и преди всичко движението на \"жълтите жилетки\", антиимигрантски речи и многобройни демонстрации в европейските градове под лозунгите за засилване на борбата с изменението на климата. \r\n***  Австрийската опозиционна Социалдемократическа партия ще внесе вот на недоверие срещу канцлера Себастиан Курц и неговото правителство в понеделник, предава  Reuters . \r\nКакто заяви лидерът на партията Памела Ренди-Вагнер след срещата на ръководството, то е решило да продължи с плана за сваляне на Курц. \r\n***  Дясната италианска партия „Лига“ печели най-много гласове на европейските избори, като резултатът й е в диапазона от 27 до 31%, което е исторически успех за народната десница, показват екзитполовете, предава  AFP . \r\nРезултатът ще укрепи властта на вътрешния министър Салвини върху правителството, след като коалиционният партньор Движението 5 звезди (Д5З) беше задминато от възраждащата се лявоцентристката Демократическа партия (ДП), която зае второ място с 21-25 процента. \r\nСалвини публикува снимка на себе си, която се усмихва и държи табела с надпис „топ партия в Италия“, докато стои пред лавица, на която има, наред с други неща, религиозна икона и Бейзболна шапка „Make America Great Again“. \r\nД5З на Луиджи ди Майо печели 18,5-22,5% от вота, докато партията на Силвио Берлускони „Форца Италия“ получава от 8 до 12 процента. \r\n„Изглежда, Лигата се превърна в най-голямата партия в Италия“, заяви председателят на групата в италианския Сенат Рикардо Молинари след публикуването на резултатите. \r\nРезултатът за Лигата не беше толкова висок, колкото някои предвиждаха, но все пак потвърдиха, че партията се разраства от създаването на правителство през юни миналата година. \r\nФракцията спечели само шест процента от гласовете на последните европейски избори през 2014 г. \r\n*** Управляващите партии в Германия – Блокът ХДС/ХСС и Германската социалдемократическа партия (ГСДП) – понесоха катастрофални загуби на състоялите се в неделя европейски избори в страната и показаха исторически най-ниските резултати на общофедерален вот, предава  ТАСС . \r\nСпоред предварителни данни, публикувани след закриването на избирателните секции, ХДС / ХСС получават около 28,2% от гласовете и печелят европейските избори в Германия, въпреки факта, че в сравнение с 2014 г. той губи около 7 процентни пункта. Председателят на ХДС Анегрет Крамп-Каренбауер (АКК) признава, че резултатът не отговаря на очакванията на германските консерватори, но отбелязва, че те са изпълнили задачата за победа. \"Резултатът не отговаря на очакванията на ХДС като народна партия\", заяви лидерът на ХДС. Според нея по време на работата на правителството на ФРГ няма тази динамика, на която да разчитат гражданите на страната. \r\nСоциалдемократите бяха още по-зле, като загубиха второто място от „Зелените“ и получиха едва 15,5%. Намалението в сравнение с предишните избори за Европейски парламент достигна до 11,8 процентни пункта, което не може да се нарече нищо друго освен катастрофа. \r\nЛидерът на партията Андреа Нелес описа резултатите на ГСДП \"изключително разочароващи\". \"Искам да призова всички членове на ГСДП и нашите поддръжници да гледат уверено в бъдещето, дори и ако резултатите от днешния ден са болезнени. Те показват, че все още имаме много работа\", подчерта Налес, като поздрави Зелените. Успехът на „Зелените“ и проблемите на АзГ \r\nЗа „Зелените“ трябва да се говори отделно. Партията постигна невероятни резултати, като уверено зае второто място, придобивайки около 20,8% от гласовете. Увеличението е с 10 процентни пункта в сравнение с 2014 г. Освен това, \"Зелените\" са триумфално на първо място в големите германски градове, включително Берлин и Хамбург, където те значително надхвърлят резултатите на конкурентите си. Някои наблюдатели виждат резултата им като \"сигнал за политическа промяна\" в Германия, докато ръководителят на ХСС Маркус Зьодер призова членовете на партията и ХДС да променят стратегията и да смятат за основен конкурент не ГСДП, а за \"Зелените\". \r\nДяснопопулистката „Алтернатива за Германия“ (АзГ) получи около 11% от гласовете. Това е по-добре с 3,8 процентни пункта в сравнение с изборите за Европейски парламент през 2014 г., но по-лошо от последните избори за Бундестаг през 2017 г. (12,6%). Лидерът на АзГ Александър Гауланд се оплака, че \"предизборната кампания беше много трудна\". Той отбеляза, че скандалът около видеозаписа с участието на бившия председател на австрийската Партия на свободата Хайнц-Кристиан Щрахе е повлиял много лошо на ситуацията. \r\nВ същото време АзГ може да бъде доволна от резултата, който е постигна в източногерманските провинции Бранденбург, Саксония и Тюрингия, където ще се проведат регионални изборитази есен. По-рано, според проучвания на общественото мнение, АзГ изпревари християндемократите само в Саксония, а сега и в Бранденбург, и може да спечели изборите провинциалния парламент. Дясните популисти, по предварителни данни, вече са получили в Бранденбург 20,3% от гласовете, докато ХДС е с 18%. В Саксония АзГ е подкрепена от 30,1%, а ХДС от 27%. В Тюрингия \"Алтернатива за Германия\" получи 23,8%, а Християндемократите - 25,2%. Избори в Бремен \r\nПаралелно с това в неделя се проведоха избори за парламент на най-маката провинция в ФРГ – Бремен. Нейното население е 683 хиляди души, от които 478 хиляди имат право на глас. Въпреки това, най-голямо внимание в Берлин се обръщаше именно на изборите в Бремен. В продължение на повече от 70 години социалдемократите управляваха там, сега в коалиция със Зелените. Бургомистът Карстен Цилинг е седмият по ред премиер на местното правителство от ГДСП. \r\nИ за първи път от повече от 70 години, съдейки по предварителните резултати, те търпят наистина историческо поражение. Според данните от екзитполовете, ХДС събира около 26,5% и оставя ГСДП на второ място, която е с около 24,5% и в сравнение с предишните избори през 2015 година губи цели 8,3%. \r\nТретото място заемат „зелените”, които получават около 18,2% от гласовете, Левицата получава около 12%, Свободната демократична партия - около 5,8%, „Алтернатива за Германия” - 5,9%. Избирателната активност беше около 62%. \r\nОбщо 16 партии и движения бяха допуснати до изборите в Бремен. Парламентът се избира за срок от четири години, той ще има 84 депутати. Социалдемократите, дори в навечерието на изборите, изключиха формирането на коалиция с ХДС. Възможни варианти са правителствените съюзи, включващи ХДС, Зелените и ГСДП, или ГСДП, Левицата и Зелените. Ако се стигне до втория вариант, за първи път левицата ще участва в управлението на западногерманска провинция. \r\nОще в понеделник в ГСДП могат да летят глави. Позицията на Налес като председател във всеки случай беше разклатена, както никога досега. Лидерите на управляващите партии възнамеряват да обсъдят трудната ситуация, в която се намират, с канцлера Ангела Меркел. \r\n***  Еманюел Макрон понася унизителна загуба на европейските избори от евроскептиците във Франция, пише британското издание  The Daily Express . \r\n„Националният фронт“ на Марин льо Пен ще изпрати най-голяма делегация в Европейския парламент от Франция, като прогнозите показват, че фракцията получава 23,73% от вота, а „Франция напред“ на държавния глава остава с около 22,5% от гласовете на избирателите, показват прогнозите на Европейския парламент. Резултатът, който все още не е официален, е тежък удар по амбициите на Макрон да се превърне в най-влиятелния лидер в Съюза. \r\nТой се надяваше да използва победата на европейските избори във Франция, за да гарантира, че неговите избраници ще бъдат назначени за председатели на Европейската комисия и Съвета. \r\nСпоред Макрон резултатите са \"добри“, твърдят представители на Елисейския дворец. \r\nНо в действителност неговите опити за реформи в Брюксел ще трябва да бъдат поставени на карта в резултат на поражението на изборите. \r\nМухтаба Рахман, ръководител на групата \"Евразия\", каза: \"Загубата на избори, дори малка, би била унижение за президента с последици, които излизат извън границите на Франция.\" \r\n***  Гръцкият премиер Алексис Ципрас заяви, че ще насрочи предсрочни избори след втория тур на местните и регионалните избори в страната, предава електронното издание на вестник  Kathimerini . \r\n***  Проевропейските партии в Румъния нанесоха сериозно поражение на управляващите румънски социалдемократи (ПСД) на европейските парламентарни избори, показват екзитполовете, предава  AFP . \r\nДясноцентристката национална либерална партия (НЛП) и центристкият съюз USR-PLUS заедно постигнаха почти 50 процента от гласовете, според проучване, проведено от CURS-Avangarde Institute. \r\nСпоред анкетата, ПСД печели само 25,8% от гласовете, което е рязък спад от 37,6% през 2014 г. \r\n*** Управляващата дясна партия \"Право и справедливост\" (ПиС) спечели изборите за Европейски парламент в Полша в неделя, преодолявайки коалицията на опозиционните либерални партии, показват екзитполовете, предава  AFP . \r\nПиС взе 42,4% от гласовете и печели 24 от 51 места на страната в Европейския парламент в сравнение с 39,1% и 22 места за Европейската либерална коалиция, сочат проучванията на IPSOS. \r\nПрогресивната Пролетна партия взе 6,6% за три места и 6,1% (3 места) отидоха в крайно дясната Конфедерационна група.", "date": "2019.05.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/27/2663202/montana-vremenno-e-ogranicheno-dvizhenieto-po-pat-i-1-belotintsi-dolna-verenitsa-v-rayona-na-s-smolyanovtsi-poradi-patnotransportno-proizshestvie.html", "text": "Временно е ограничено движението по път  I-1 Белотинци - Долна Вереница в района на с. Смоляновци поради ПТП. Това съобщиха от пресцентъра на  Агенция \"Пътна инфраструктура\" . Водачите изчакват на място. Трафикът в района се регулира от екипи на \"Пътна полиция\".", "date": "2019.05.27", "title": "Монтана: Временно е ограничено движението по път I-1 Белотинци - Долна Вереница в района на с. Смоляновци поради пътнотранспортно произшествие"}
{"url": "http://www.focus-news.net/news/2019/05/27/2663197/evropeyski-izbori-2019-aleksandar-andreev-tsik-nay-rano-utre-shte-stanat-yasni-finalnite-rezultati-ot-evroizborite.html", "text": "Най-рано утре ще станат ясни финалните резултати от евроизборите. Това каза за  Агенция „Фокус“  говорителят на ЦИК Александър Андреев. Той обясни, че крайните данни за активността на евроизборите ще бъдат дадени след окончателната обработка на протоколите. „В момента една голяма част от пликовете са в ЦИК. Финалните резултати могат да се очакват най-рано утре“, каза още Андреев.  \r\nЦветилена СИМЕОНОВА", "date": "2019.05.27", "title": "Европейски избори 2019: Александър Андреев, ЦИК: Най-рано утре ще станат ясни финалните резултати от евроизборите"}
{"url": "http://www.focus-news.net/news/2019/05/27/2662799/predstoyashti-sabitiya-v-stranata-za-27-may-agentsiya-fokus.html", "text": "*** \r\nОт 09.00 часа в хотел „Хилтън“ ще се проведе заключителна конференция по проект „Свързани отворени статистически данни“ на Националния статистически институт. \r\n*** \r\nОт 09.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 09.00 часа в Дома на Европа ще се проведе семинар на тема „Функционална грамотност за всички“. \r\n*** \r\nОт 10.00 часа в зала „Тържествена“ на Съдебната палата ще бъде представено изданието на български език „Избрани решения на германския Федерален конституционен съд”. На събитието ще присъства и президентът Румен Радев. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Петър М., на когото е повдигнато обвинение за образуване и ръководене на организирана престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на сдружение „Клъстер на малките и средни износители” за постигнатия напредък в развитието на Сдружение „Клъстер на малките и средни износители”.  \r\n*** \r\nОт 13.00 часа в зала 201 на Националния институт на правосъдието ще се проведе работна среща за обсъждане на предложението на Главния прокурор на Република България за продължаване процеса по оптимизиране структурата на районните прокуратури.  \r\n*** \r\nОт 13.30 часа 15-и състав на Специализирания наказателен съд ще заседава по делото срещу Добрин С., Георги М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа в зала Сердика на София Хотел Балкан ще се състои церемонията по връчването на наградите „Футболист на годината“ на Асоциацията на българските футболисти. \r\n*** \r\nОт 17.00 часа в Националния исторически музей ще започне концертът „Музикални диалози“ на Камерен хор „Средец“. \r\n*** \r\nОт 18.00 часа световноизвестният руски фантаст Дмитрий Глуховски ще се срещне с българските си фенове в едно специално събитие в подземията на НДК, създадено за да пренесе българските му фенове в атмосферата на най-новата му творба - аудиосериала „Граничен пост”.  \r\n*** \r\nОт 18.30 часа в Литературния клуб на Столичната библиотека ще се проведе среща със Светла Кьосева – преводач на май в библиотеката. \r\n*** \r\nОт 19.00 часа на сцена Backstage, Театър Азарян, ще посрещне софийската премиера на спектакъла „Цикадите”. \r\n*** \r\nОт 10.00 часа в Регионалната библиотека „Димитър Талев“ ще бъде дадено началото на инициативата „Дари детските си книжки“. \r\n*** \r\nОт 11.30 часа в Регионалния пресклуб на БТА ще се проведе пресконференция във връзка с предстоящия Фестивал на Китайската култура във Велико Търново. \r\n*** \r\nОт 16.30 часа в ИЗ „Рафаел Михайлов“ ще се проведе концерт по повод завършване на начален етап на обучение на IV-а клас при СУ „Емилиян Станев“.  \r\n*** \r\nОт 10.00 часа на пл. „Христо Ботев“ ще бъдат изпратени походниците от 73-тия Национален туристически поход „По пътя на Ботевата чета – Козлодуй-Околчица“. \r\n*** \r\nОт 16.30 часа на пл. „Христо Ботев“ ще се проведат шествие и концерт на детски и юношески мажоретни състави от Враца.  \r\n*** \r\nОт 17.30 часа в Младежкия дом ще бъде открита изложбата „Ботевска работилница” и ще бъдат наградени призьорите. \r\n*** \r\nОт 19.00 часа пред Община Враца ще започне концерт на група „Еридан“. \r\n*** \r\nОт 17.30 часа в Художествена галерия „Кирил Петров” ще бъде открита изложбата „Пейзажи” на Спасич Братислав – Сърбия. \r\n*** \r\nОт 09.30 часа в зала 10 на Окръжния съд ще се проведе заседание по делото срещу 14-те обвиняеми по „цитрусовата афера“'. \r\n*** \r\nОт 15.00 часа в парк „Лаута“ ще се проведе събитието „Щъркелов ден” – денят, в който осиновеното дете става част от своето ново семейство. То е организирано от Комплексът за социални услуги за деца и семейства. \r\n*** \r\nОт 17.00 часа в 18-а аудитория в сградата на Пловдивския университет „Паисий Хилендарски“ на  ул. „Костаки Пеев“ ще бъде представена книгата „Етюди върху български средновековни култове''  на доц. д-р Димо Чешмеджиев.  \r\n*** \r\nОт 18.30 часа на централната алея в Цар Симеоновата градина ще се състои тържествената церемония по откриване на състезанията от Републикански преглед по пожароприложен спорт, който ще се проведе до 30 май.  \r\n*** \r\nОт 16.00 часа в Къщата на архитекта ще се проведе четвъртото издание на творческата работилница „Детство в КВАРТАЛА”. \r\n*** \r\nОт 18.00 часа във фоайето на Оперния театър ще бъде представена изложбата живопис „Il  suono del mondo“ на Валентин Дончевски. \r\n*** \r\nОт 10.00 часа на фитнес площадката до ВиК  ще се проведе фитнес тренировка, част от събитията, с които Общински младежки съвет Шумен се включва в Европейската седмица на физическата активност и спорта - MOVE Week.  \r\n*** \r\nОт 10.30 часа в градинката пред НЧ „Тодор Петков 1963“ ще се проведе акцията „За да няма страх, спазвай пътния знак!”. \r\n*** \r\nОт 13.30 часа в зала 304 на общината ще заседава Постоянната комисия Европейски проекти, международно сътрудничество и взаимодействие с НПО”.  \r\n*** \r\nОт 14.00 часа в зала 304 на общината ще заседава Постоянната комисия Правна и опазване на обществения ред”.  \r\n*** \r\nОт 15.30 часа в зала 304 на общината ще заседава Постоянната комисия „Бюджет и финанси“.  \r\n*** \r\nОт 16.30 часа в зала 304 на общината ще заседава Постоянната комисия  „Екология и селско стопанство”.", "date": "2019.05.27", "title": "Предстоящи събития в страната за 27 май (Агенция „Фокус“)"}
{"url": "http://www.focus-news.net/news/2019/05/27/2662800/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът Тръмп нарече федералния съдия, който временно блокира изграждането на стена по южната граница „пореден активист, назначен от Обама, назначен съдия“, и заяви, че неговата администрация ще обжалва решението, пише  The Washington Post . \r\nТръмп написа това в социалната мрежа „Туитър“ от Япония, където се намира  в момента на държавно посещение.  \r\nАмериканският окръжен съдия Хейууд С. Гилиъм младши от Северния окръг на Калифорния постанови, че строежът на стената с пари, които не са разрешени от Конгреса, е спрян, тъй като съдът предстои да разгледа иск срещу решението на Тръмп да заобиколи Конгреса и да осигури средства за граничната стена. \r\n\"Друг активист, назначен от Обама, назначен съдия, току-що се е противопоставил на част от Южната стена, която вече е в процес на изграждане\", коментира Тръмп. „Това е решение срещу сигурността на границите и в полза на престъпността, наркотиците и трафика на хора. Ние искаме ускорено обжалване! \" \r\nТръмп обяви национално извънредно положение след 35-дневно частично закриване на правителството поради нежеланието му да финансира дейността му, без да бъдат отпуснати пари за стената, за която той е поел обещание по време на кампанията си. Когато демократите от Конгреса не отстъпиха заради  затварянето, Тръмп се съгласи да възстанови дейността на правителството, но впоследствие прехвърли средства от Министерството на отбраната, за да ги използва за стената. \r\nИщците по делото твърдят, че Тръмп е нарушил Конституцията, която дава на Конгреса властта върху разходите. \r\nЧленът на Конгреса от демократите  Промари Джаяпал, съпредседател на лобито на прогресивните членове на парламента, приветства новината за решението на съдията, като заяви: „Проверките и балансите отново надделяха. Стената на суетата на Тръмп е загуба на пари и е срещу нашите ценности като страна. Щастлива съм  да видя, че това е блокирано от федерален съд!\" \r\n*** Доналд Тръмп омаловажи ракетните опити на Северна Корея, пише американският вестник  The Wall Street Journal . \r\nСамо няколко минути преди да напусне токийския си хотел за да играе голф с японския премиер Шиндзо Абе, президентът е написал в социалната мрежа „Тиутър“, че не се притеснява от последните ракетни опити на Северна Корея. \r\n\"Северна Корея е изстреляла малки ракети, което разстройва някои от моите хора, както и други, но не и мен\", написа той. „Имам увереност, че  Ким ще запази обещанието си пред мен, и също се усмихна, когато нарече Джо Байдън \"човек с ниско ниво на IQ\", и още по-лошо. Може би това ми изпраща сигнал? ” \r\nПрезидентът се позова на коментар за севернокорейските държавни медии, който нарича Байдън, наред с други неща,„ глупак с нисък коефициент на интелигентност ”. \r\nДумите на Тръмп противоречат на коментарите, направени преди ден от съветника по националната сигурност Джон Болтън, който зае страната на  неговия съперник от Демократическата партия, бивш вицепрезидент на САЩ, бяха предназначени да агитират Япония в полза на възможно споразумение със Северна Корея. Япония осъди ядрените стремежи на Ким Чен-ун и предупреди, че Северна Корея ще се откаже от обещанията си прекрати ядрената си програма. \r\nБолтън заяви пред репортери в Токио в събота, че ракетните опити са \"без съмнение\" нарушение на резолюциите на Съвета за сигурност на САЩ. \r\nВ понеделник се очаква Тръмп и Абе и техните делегации да проведат разговори по редица въпроси - от търговията до националната сигурност. Срещите са  част от посещението на президента, който пристигна , за да се срещне с новия император на Япония Нарухито, чиято съпруга, императрица Масако, е специалист по търговски преговори, завършила в Харвард . \r\nПо отношение на търговията, Тръмп временно намалява напрежението, като отлага решение за налагане на нови тарифи за внос на автомобили и авточасти за шест месеца - решение, което е много важно за Япония. \r\n***  Американското военно присъствие в Близкия Изток е „най-слабото в историята“, заяви заместник-командир на елитната иранска Революционна гвардия, цитиран от агенция FARS, предава електронното издание на турския ежедневник  Yeni Safak . \r\nПрезидентът на САЩ Доналд Тръмп засили икономическите санкции срещу Иран, а неговата администрация заяви, че е увеличила американското военно присъствие в региона. \r\nВашингтон обвинява Иран, че заплашва американските войници и интереси. От Техеран описват действията на САЩ, като „психологическа война“ и „политическа игра“. \r\n„Американците присъстват в региона от 1833 година и сега те са най-слаби в историята в Западната Азия“, заяви адмирал Али Фадави.", "date": "2019.05.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/05/27/2663203/evropeyski-izbori-2019-politicheski-komentari-sled-parvite-rezultati-ot-evrovota-obzor.html", "text": "Първите резултати от изборите за членове на Европейския парламент, които се проведоха на 26 май, предизвикаха множество политически коментари.  Президентът Румен Радев  заяви, че ниската избирателна активност на европейските избори не е само шамар за политическата класа, но и повод да се замислим защо в демократична Европа тя е два пъти по-голяма. По думите на държавния глава това показва, че България продължава да се отдалечава от Европа не само като качество на живот и управление, но и като динамика и пълноценност на протичащите в останалите европейски държави процеси. „Аз призовавам всички партии да направят един много добър анализ не само за своите програми, платформи и послания, но и какво реално се случва в България и как наистина ние ще догонваме Европа. Не само като някакви темпове, ние трябва да се обърнем най-сетне, векторът да съвпада с държавите на Европа“, добави Румен Радев. „Аз мисля, че БСП, и не само те, трябва да обърнат внимание на това как техните послания достигат до хората. Но, това не е проблем само на БСП. Имаме отлив и от победителите от ГЕРБ, и от ВМРО, и от всички. Да, в едни избори все пак има победители“, коментира държавният глава. \r\nРезултатите от евровота коментира и  министър-председателят Бойко Борисов . „Доволен съм от изборите, щом победихме при прякото участие на президента срещу нас в полза на БСП. Благодаря на хората, че не се подведоха по тая злоба, жлъч и всичко останало“, обясни той. „Никой не ме изненада, изненада ме злобата. Просто все едно играха за последно, прекрачиха всички граници. Със „справедливост по комунистически“ ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически”, заяви Борисов. Премиерът изтъкна, че депутатите на ГЕРБ са в пъти по-добри от другите. \"Тези момчета и момичета показаха компетентност, знание и можене и са все млади хора“, каза още Борисов. Той коментира и темата с отстраняването на Цветан Цветанов от поста на председател на ПГ на ГЕРБ в парламента. „Очевидно е, че беше силно преувеличена ролята на Цветанов и този залп срещу него - да отстрелят флагмана, така че без него едва ли не ще спечелят изборите. Видяхте, изтеглих го назад, структурите си работят“, заяви Борисов. Той подчерта и че няма необходимост от предсрочни избори. \r\nСпоред  лидера на БСП Корнелия Нинова  ниската избирателна активност на евровота представлява слаба легитимност и е урок за всички партии. „Всички взети заедно ще представляваме по-малко от 2 млн. българи. Това е проблем за политическите партии и държавността“, заяви тя и допълни, че ниската активност прави значим корпоративният и купен вот. По думите ѝ резултатите не само не легитимират настоящата власт, но са голяма червена точка. Нинова подчерта, че само БСП е увеличила в абсолютен брой гласовете си спрямо предишните евроизбори. „Масово се твърди от вчера, че ядрото на БСП, членовете на БСП не са излезли да гласуват. Това категорично не отговаря на фактите и на числата. Ние имаме 450 005 гласа. Това е ядрото на БСП и твърдя отговорно, че БСП излезе да гласува на тези избори“, изтъкна Нинова. Тя призова симпатизантите на левицата да не униват, тъй като БСП продължава напред. Според нея причините партията да загуби евроизборите са две групи - външни и вътрешни. „Външни – корпоративен вот, използване на администрация, страх у хората, използване на държавен ресурс и вътрешни партийни, които ще обсъдим“, каза още Нинова. Тя обясни, че ще стартира процедура за избор на председател на партията, както и че ще се обсъди и въпросът дали БСП да се върне в парламента. Водачът на листата на „Демократична България“ Радан Кънев , който бе избран за евродепутат, посочи, че е ЕП ще бъде част от групата на ЕНП и ще работи критично. Според него най-очевидно от резултатите на изборите е, че БСП не може да бъде алтернатива на сегашното статукво в страната. Кънев изтъкна, че е горд от това, че листата на „Демократична България“ е говорила много повече по европейски теми по време на кампанията, от която и да е други политическа сила. Водачът на листата на ВМРО-БНД Ангел Джамбазки , който също бе избран за евродепутат, подчерта, че в политически план пред „Обединени патриоти“ предстоят разговори, а в личен – всички изговорени обиди и лъжи ще минат през съда. По думите му по време на предизборната кампанията върху ВМРО-БНД са се съсредоточили четири негативни политически партии. „Едни от нашите партньори се държаха изключително непочтено. Да, за „Атака“ говоря“, коментира Джамбазки. От своя страна,  лидерът на ВМРО Красимир Каракачанов  обясни, че ако партията вземе втори мандат, което ще стане ясно след обявяването на окончателните резултати от ЦИК, то ще има пренареждане в преференциите и в Европейския парламент ще отиде Андрей Слабаков. „В цялата листа от 17 души около 6-7 бяха представители на ВМРО. Ние стимулирахме кандидатите да се надпреварват“, обясни Каракачанов. Той посочи, че голямата част от хората не са излезли да гласуват на евроизборите, защото кампанията е започнала „мръсно и компроматно“.", "date": "2019.05.27", "title": "Европейски избори 2019: Политически коментари след първите резултати от евровота (ОБЗОР)"}
{"url": "http://www.focus-news.net/news/2019/05/27/2663196/evorpeyski-izbori-2019-yuriy-aslanov-afis-bsp-ne-uspya-da-mobilizira-nedovolstvoto-v-nakazatelen-vot-zashtoto-ne-otchete-spetsifikata-na-evropeyskite-izbori.html", "text": "БСП не успя да мобилизира недоволството в наказателен вот, защото не отчете спецификата на европейските избори. Това каза за обзорното предаване  „Това е България“  на  Радио „Фокус“   управителят на социологическа агенция \"АФИС\" и член на Националния съвет на БСП Юрий Асланов. Той обърна внимание, че само твърдите ядра на партиите са гласували на евроизборите. По думите му БСП не за първи път се явява на такива избори и знае, че хората, които я следват на парламентарни и други избори – на европейски избори не гласуват. Към тях БСП не отпрати никакви послания, допълни Асланов. Трябваше да има друг поглед, обърнат в друга посока от гледна точка на всички онези, които вписват бъдещето си и го свързват по някакъв начин с проблемите на ЕС и мястото на България в Европа, допълни той. „На финалната права БСП забрави, че има най-добрата предизборна платформа, имам предвид документа „Визия за Европа“. Това нещо беше метнато в коша и по време на кампанията БСП реши да приеме друга форма на разказ на ситуацията, който разказ метафорично може да бъде описан по следния начин – тя забрави, че много дълго време, образно казано – на европейска тема е разказвала на хората, че слънцето е много вредно, а по време на кампанията ги караше да ходят на плаж. Естествено, че нямаше как да се получи това. Хората приеха алтернативната на ГЕРБ на този разказ, който също беше на примитивно ниво – „тук едни пари ви докараха от Европа, ето, ние построихме заводи“, но като че ли прозвуча по-достоверно“ обясни социологът. Асланов обясни, че започването на процедурата за избор на председател на БСП е начин да се намали напрежението, възникнало след поредната загуба на избори. Тази загуба е по-болезнена от всички досегашни, защото не е беше предизвестена, обобщи той. \r\nЦоня СЪБЧЕВА", "date": "2019.05.27", "title": "Еворпейски избори 2019: Юрий Асланов, „Афис“: БСП не успя да мобилизира недоволството в наказателен вот, защото не отчете спецификата на европейските избори"}
{"url": "http://www.focus-news.net/news/2019/05/27/2663204/evropeyski-izbori-2019-prof-antoaneta-hristova-politicheski-psiholog-gerb-ima-da-se-spravya-s-mnogo-problemi-svarzani-s-organizatsionnata-i-politicheskata-kultura-v-partiyata.html", "text": "ГЕРБ има да се справя с много проблеми, свързани с организационната и политическата култура в партията. Това каза за обзорното предаване  „Това е България“  на  Радио „Фокус“  политическият психолог проф. Антоанета Христова. Има хора, които, в резултат на дългото време присъствие в политиката, си разрешават неща, които не бива, каза още тя и допълни, че това е типично за българина-политик във всички политически партии.  \r\n„ГЕРБ има фигури, които трябва леко да отстъпят назад, както и такива, които са силно изявени, имащи лидерско присъствие, но им липсва капацитетът и усещането за политическо присъствие, това, което трябва да бъде имиджа, който придава на политическата партия, за разбирането на тези процеси по максимално коректния начин. ГЕРБ е може би единствената партия, която изключително добре работи за развитието на потенциала на младите хора вътре,  т.е. те се обучават за това. Моето наблюдение е, че те имат нужда  да работят с лидерите си, с лицата си, а не само с най-младите. Тези лица, които са в момента в лидерската и управленска позиция – те са лицата, които правят образа на ГЕРБ и в същото време те отдавна са вътре – те имат и негативни стереотипи, които трябва да могат да бъдат контролирани“, обясни политическия психолог.  \r\nПроф. Антоанета Христова допълни, че партия ГЕРБ има много неща, с които да се бори, свързани със самата нея. Ако Бойко Борисов не продължи с промяната и разчистването -  в развитието си партията е обречена.  \r\nЦоня СЪБЧЕВА", "date": "2019.05.27", "title": "Европейски избори 2019: Проф. Антоанета Христова, политически психолог: ГЕРБ има да се справя с много проблеми, свързани с организационната и политическата култура в партията"}
{"url": "http://www.focus-news.net/news/2019/05/27/2662802/evropeyski-izbori-2019-alfa-risarch-gerb-316-bsp-242-dps-158-vmro-71-demokratichna-balgariya-57-pri-100-obraboteni-danni.html", "text": "ГЕРБ остават първи с 31,6%, БСП получават 24,2%, а ДПС – 15,8%. ВМРО се качва до 7,1%, а „Демократична България” е няколко хиляди гласа от представителство в ЕП – 5,7%. Това сочат данните от паралелното преброяване при 100% от извадката на  социологическа агенция „Алфа Рисърч” . При това положение управляващите ще изпратят 7 представители, левицата – петима. За сметка на това ДПС остават само с трима евродепутати (по листа това са Мустафа Карадайъ, Делян Пеевски и Илхан Кючук), а второ място в ЕП получава ВМРО и така, ако няма рокади заради преференции, Ангел Джамбазки и Юлиан Ангелов ще представят националистите в Европа. Всичко това обаче е при положение, че „Демократична България” не прескочат бариерата. Активността остава изключително ниска – 32,4%. \r\nИзследването е поръчано и платено от  бТВ .", "date": "2019.05.27", "title": "Европейски избори 2019: „Алфа рисърч“: ГЕРБ- 31,6%, БСП- 24,2%, ДПС – 15,8%, ВМРО- 7,1%, „Демократична България“– 5,7%, при 100% обработени данни"}
{"url": "http://www.focus-news.net/news/2019/05/27/2662804/afp-sotsialistite-s-golyama-pobeda-v-ispaniya.html", "text": "Действащият министър-председател на Испания Педро Санчес бе големият победител в европейските избори в неделя с управляващите си социалисти, които най-вероятно ще се ползват с по-голямо влияние в ЕС, предава  AFP . \r\nСлед преброяването на повече от 85% от гласовете, правителствената говорителка Изабел Челаа обяви, че Социалистическата партия е на първо място с близо 33%, следвана от консервативната Народна партия, която спечели малко над 20%. \r\nПревод и редакция:", "date": "2019.05.27", "title": "AFP: Социалистите с голяма победа в Испания"}
{"url": "http://www.focus-news.net/news/2019/05/27/2662806/the-guardian-izbiratelnata-aktivnost-se-uvelichava-za-smetka-na-fragmentiraneto-na-politicheskiya-landshaft.html", "text": "Повече европейски граждани гласуваха на изборите за Европейския парламент, отколкото на всеки друг подобен вот в последния четвърт век, съобщиха от събранието, като посочват, че общата избирателна активност в 27-те страни-членки е била 51% в сравнение с 42,6% през 2014 година, пише британското левичарско издание  The Guardian . \r\nЯвката е значително по-висока, отколкото на предишния вот в почти всички държави, включително Германия, Полша, Испания, Швеция и Франция, където избирателната активност се очаква да е повече от 50%. \r\nАктивността в Унгария е почти двойна. \r\nПовече от два пъти повече поляци отидоха до урните в сравнение с вота през 2014 година, а явката в Дания е рекордна – 63%. \r\nУвеличеният ентусиазъм на гласоподавателите донесе ползи както на про, така и на анти-европейските партии в блока, тъй като избирателите в 21 държави-членки излязоха на изборите на четвъртия и последен ден на изборите, описани от президента на Франция Емануел Макрон, като решаващ за „най-опасния“ момент за Европа след Втората световна война“. \r\nИталианският министър на вътрешните работи Маттео Салвини, който се опитва да изгради съюз между крайно дясната си Лига, „Националния фронт“ на Франция, „Алтернатива за Германия“ и други популистки партии, заяви, че чувства „промяна във въздуха“ и че победата за Лигата ще „промени всичко в Европа”. \r\nДесните популисти бяха на път да завършат комфортно първо място в две от четирите големи страни-членки на ЕС - Италия и Великобритания, която трябваше да е напуснала блока досега - и да постигнат по-малка победа в трета, Франция, нанасяйки поражение на „Франция напред!“ на Еманюел Макрон. \r\nНо резултатите в някои от страните показват, че процесите далеч не са едностранни. В Испания, където избирателната активност е 49% в сравнение с 34% на предишните избори, твърдо проевропейският премиер Педро Санчес спечели убедителна победа. \r\nИспанците гласуваха в „Супер-неделя“ на европейски, регионални и общински избори, по-малко от месец след третите общи избори в страната за под четири години. \"Днес е много важен ден\", написа Санчес. \"Днес ние решаваме бъдещето на Европа и Испания през следващите години.\" \r\nПри 41%, избирателната активност също е нараснала в Холандия, където холандската лейбъристка партия - почти отписана - е на път да завърши на първо място, а проевропейските партии са набрали 70% от националните гласове, рязко нагоре в сравнение с 2014 година. \r\nГерманският дясноцентристки кандидат за ръководител на Европейската комисия Манфред Вебер каза, че се надява повечето да подкрепят стабилна Европа. \"Не искам да виждам дясна популистка Европа, която иска да унищожи идеята за единство\", каза той. \r\nИталианците излязоха на изборите след разединителна кампания, която остави много хора да се чувстват объркани и притеснени, тъй като ключовите партии не успяха да предложат ясна и позитивна политика за Европа. \r\n„Кампания за европейски избори никога досега не е била такава”, каза Гуалтиери Пинче след като гласува на избирателна секция в центъра на Рим. – „До момента, в който влязох в кабината, не знаех за кого да гласувам. Никоя партия няма ясна визия, просто много неясни декларации“. \r\nМария Каролина Чирило каза, че Салвини е „използвал лошите чувства, но Европа го е улеснила. Трябва да бъдем по-обединени. \" \r\nПревод и редакция:", "date": "2019.05.27", "title": "The Guardian: Избирателната активност се увеличава за сметка на фрагментирането на политическия ландшафт"}
{"url": "http://www.focus-news.net/news/2019/05/27/2662810/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Зелените партии в Европа постигнаха сериозни успехи из целия континент на изборите за Европейски парламент тази седмица, според предварителните резултати, публикувани в неделя вечерта, пише британското ляво-либерално издание  Independent . \r\nВ Германия те излязоха на второ място с 20%, със солидна преднина пред исторически доминантната Германска социалдемократическа партия (ГСДП), докато във Франция те изненадващо излязоха на трето място след формацията на Еманюел Макрон. \r\nЕкзитполовете в Ирландия показаха сериозни успехи за „Зелените“, най-вече в Дъблин, докато данните за Валония в Белгия показват сериозни успехи за еколозите и дори победа в Брюксел. \r\nТе са на второ място във Финландия пред социалдемократите и изненадващо печелят места от Португалия, въпреки че това не бе предвидено от социологическите агенции преди вота. \r\nПолзите за партиите, които обикновено са проевропейски, природозащитници и левичари, изглежда са концентрирани предимно в градските райони и сред по-младите избиратели. \r\n***  Повече европейски граждани гласуваха на изборите за Европейския парламент, отколкото на всеки друг подобен вот в последния четвърт век, съобщиха от събранието, като посочват, че общата избирателна активност в 27-те страни-членки е била 51% в сравнение с 42,6% през 2014 година, пише британското левичарско издание  The Guardian . \r\nЯвката е значително по-висока, отколкото на предишния вот в почти всички държави, включително Германия, Полша, Испания, Швеция и Франция, където избирателната активност се очаква да е повече от 50%. \r\nАктивността в Унгария е почти двойна. \r\nПовече от два пъти повече поляци отидоха до урните в сравнение с вота през 2014 година, а явката в Дания е рекордна – 63%. \r\nУвеличеният ентусиазъм на гласоподавателите донесе ползи както на про, така и на анти-европейските партии в блока, тъй като избирателите в 21 държави-членки излязоха на изборите на четвъртия и последен ден на изборите, описани от президента на Франция Емануел Макрон, като решаващ за „най-опасния“ момент за Европа след Втората световна война“. \r\nИталианският министър на вътрешните работи Маттео Салвини, който се опитва да изгради съюз между крайно дясната си Лига, „Националния фронт“ на Франция, „Алтернатива за Германия“ и други популистки партии, заяви, че чувства „промяна във въздуха“ и че победата за Лигата ще „промени всичко в Европа”. \r\nДесните популисти бяха на път да завършат комфортно първо място в две от четирите големи страни-членки на ЕС - Италия и Великобритания, която трябваше да е напуснала блока досега - и да постигнат по-малка победа в трета, Франция, нанасяйки поражение на „Франция напред!“ на Еманюел Макрон. \r\nНо резултатите в някои от страните показват, че процесите далеч не са едностранни. В Испания, където избирателната активност е 49% в сравнение с 34% на предишните избори, твърдо проевропейският премиер Педро Санчес спечели убедителна победа. \r\nИспанците гласуваха в „Супер-неделя“ на европейски, регионални и общински избори, по-малко от месец след третите общи избори в страната за под четири години. \"Днес е много важен ден\", написа Санчес. \"Днес ние решаваме бъдещето на Европа и Испания през следващите години.\" \r\nПри 41%, избирателната активност също е нараснала в Холандия, където холандската лейбъристка партия - почти отписана - е на път да завърши на първо място, а проевропейските партии са набрали 70% от националните гласове, рязко нагоре в сравнение с 2014 година. \r\nГерманският дясноцентристки кандидат за ръководител на Европейската комисия Манфред Вебер каза, че се надява повечето да подкрепят стабилна Европа. \"Не искам да виждам дясна популистка Европа, която иска да унищожи идеята за единство\", каза той. \r\nИталианците излязоха на изборите след разединителна кампания, която остави много хора да се чувстват объркани и притеснени, тъй като ключовите партии не успяха да предложат ясна и позитивна политика за Европа. \r\n„Кампания за европейски избори никога досега не е била такава”, каза Гуалтиери Пинче след като гласува на избирателна секция в центъра на Рим. – „До момента, в който влязох в кабината, не знаех за кого да гласувам. Никоя партия няма ясна визия, просто много неясни декларации“. \r\nМария Каролина Чирило каза, че Салвини е „използвал лошите чувства, но Европа го е улеснила. Трябва да бъдем по-обединени. \" \r\n***  Еманюел Макрон понася унизителна загуба на европейските избори от евроскептиците във Франция, пише британското издание  The Daily Express . \r\n„Националният фронт“ на Марин льо Пен ще изпрати най-голяма делегация в Европейския парламент от Франция, като прогнозите показват, че фракцията получава 23,73% от вота, а „Франция напред“ на държавния глава остава с около 22,5% от гласовете на избирателите, показват прогнозите на Европейския парламент. Резултатът, който все още не е официален, е тежък удар по амбициите на Макрон да се превърне в най-влиятелния лидер в Съюза. \r\nТой се надяваше да използва победата на европейските избори във Франция, за да гарантира, че неговите избраници ще бъдат назначени за председатели на Европейската комисия и Съвета. \r\nСпоред Макрон резултатите са \"добри“, твърдят представители на Елисейския дворец. \r\nНо в действителност неговите опити за реформи в Брюксел ще трябва да бъдат поставени на карта в резултат на поражението на изборите. \r\nМухтаба Рахман, ръководител на групата \"Евразия\", каза: \"Загубата на избори, дори малка, би била унижение за президента с последици, които излизат извън границите на Франция.\"", "date": "2019.05.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/27/2662803/kathimerini-tsipras-shte-nasrochi-predsrochni-izbori.html", "text": "Гръцкият премиер Алексис Ципрас заяви, че ще насрочи предсрочни избори след втория тур на местните и регионалните избори в страната, предава електронното издание на вестник  Kathimerini . \r\nПревод и редакция:", "date": "2019.05.27", "title": "Kathimerini: Ципрас ще насрочи предсрочни избори"}
{"url": "http://www.focus-news.net/news/2019/05/27/2662801/evropeyskite-izbori-po-strani-predvaritelni-rezultati.html", "text": "Около 51% от гласоподавателите в Европейския съюз участваха в изборите за европейски парламент в неделя, предава  AFP . \r\nЕто оценките по страни въз основа на наличните екзитполове. \r\n- Германия (96 места) – \r\nХристияндемократически съюз и християнски социален съюз: 28,60% - 28 места \r\nАлианс 90 и Зелените: 20,90% - 21 места \r\nСоциалдемократическа партия: 15,30% - 15 места \r\nАлтернатива за Германия: 10,80% - 11 места \r\nЛевицата: 5.40% - 5 места \r\nСвободна демократическа партия: 5.40% - 5 места \r\nПартията: 2.30% - 2 места \r\nСвободни избиратели: 2.20% - 2 места \r\nЗащита на животните в околната среда на човека: 1.50% - 2 места \r\nЕкодемократическа партия: 1.10% - 1 място \r\nСемейната партия: 0.80% - 1 място \r\nСемейната партия: 0.80% - 1 място \r\nПиратска партия: 0.60% - 1 място \r\n- Франция (74 места) – \r\nНационален фронт: 24,20% - 23 места \r\nEn Marche и Демократичното движение: 22.40% - 21 места \r\nЕвропейска Екология и Зелените: 12,70 процента - 12 места \r\nРепубликанци: 8,50% - 8 места \r\nНепокорена Франция и Социалистическа републиканска левица: 6,20% - 5 места \r\nСоциалистическата партия и Новото раздаване и „Публично място“: 6.20% - 5 места \r\n- Обединеното кралство (73 места) – \r\nПартия „Брекзит“: 31,60% - 24 места \r\nЛейбъристка партия: 19.10% - 14 места \r\nЛибералдемократи: 18,90% - 15 места \r\nКонсерватори: 12.40% - 10 места \r\n„Зелените“: 9.80% - 4 места \r\n- Испания (54 места) – \r\nИспанската социалистическа работническа партия: 28.40% - 18 места \r\n- Холандия (26 места) - \r\nПартия на труда: 18.10% - 5 места \r\nНародна партия за свобода и демокрация: 15.00% - 4 места \r\nХристияндемократически апел: 12.30оценка - 4 места \r\nФорум за демокрация: 11.00% - 3 места \r\nЗелена левица: 10,50% - 3 места \r\nХристиянски съюз и Реформирана политическа партия: 7.90% - 2 места \r\nДемократи 66: 6,30% - 2 места \r\nПартия на свободата: 4.10% - 1 място \r\n50PLUS: 4.10% - 1 седалка \r\nСоциалистическа партия: 3,90% - 1 място \r\n- Гърция (21 места) - \r\nНова демокрация: 33,50% - 8 места \r\nСириза: 25.00% - 6 места \r\nДвижение за промяна: 7.70% - 3 места \r\nКомунистическа партия: 5.50% - 2 места \r\nЗлатна зора: 4.50% - 2 места \r\n- Австрия (18 места) - \r\nНародна партия: 34,50% - 7 места \r\nСоциалдемократическа партия: 23.50 процента - 5 места \r\nПартия на свободата: 17,50% - 3 места \r\nЗелените: 13.50% - 2 места \r\nНова Австрия и Либерален форум: 8.00% - 1 място \r\n- България (17 места) - \r\nГраждани за европейско развитие на България (ГЕРБ) и Синя коалиция: 31.60% - 7 места \r\nБългарска социалистическа партия (БСП): 24,30% - 5 места \r\nДвижение за права и свободи: 13,20% - 3 места \r\nВътрешна македонска революционна организация ВМРО: 7.50% - 1 място \r\n„Демократична България“: 6.20% - 1 място \r\n- Дания (13 места) - \r\nСоциалдемократи: 22,90% - 3 места \r\nЛиберална партия: 20,50% - 3 места \r\nНародна партия: 13.20% - 2 места \r\nНародна социалистическа партия: 12.30% - 2 места \r\nСоциално-либерална партия: 9.40% - 1 място \r\nЧервено-зелен съюз: 6.20% - 1 място \r\nКонсервативна народна партия: 5.70 процента - 1 място \r\n- Финландия (13 места) - \r\nПартия на Националната коалиция: 20.10 процента - 3 места \r\nСоциалдемократи: 15.10% - 2 места \r\nЗелена лига: 15.10% - 2 места \r\nЦентър Парти: 14.30% - 2 места \r\nФинландска партия: 14.10% - 2 места \r\nЛяв съюз: 6.90% - 1 място \r\nШведска народна партия: 6.20% - 1 място \r\n- Словакия (13 места) - \r\nПрогресивна Словакия & ТОТАЛ - Гражданска демокрация: 20.10% - 4 места \r\nПосока - Социалдемокрация: 15.70% - 3 места \r\nКотлеба и Народна партия Словения: 12.10% - 2 места \r\nХристияндемократическо движение: 9.70% - 2 места \r\nСвобода и солидарност: 9.60% - 1 място \r\nОбикновени хора и независими лица: 5.30% - 1 място \r\n- Хърватия (11 места) - \r\nХърватски демократичен съюз: 23.40 процента - 5 места \r\nСоциалдемократическа партия: 17,90 процента - 3 места \r\nНезависимост: 8.09% - 1 място \r\nХърватска партия за растеж и Партия на правата и Консервативната партия: 6.61% - 1 място \r\nЧовешки щит: 6.59% - 1 място \r\nПартия на фермерите и Истрия и Партия на пенсионерите и работническата партия и граждански либерален алианс и алианс на Приморско и Горски Котар: 5,47% - 1 място \r\n- Ирландия (11 места) - \r\nFine Gael: 29.00% - 4 места \r\nЗелените: 15.00% - 2 места \r\nНезависими за Промяна: 15.00% - 2 места \r\nFianna Fail: 15.00% - 1 място \r\nSinn Féin: 13.00% - 2 места \r\n- Кипър (6 места) - \r\nДемократично събрание: 32,50% - 2 места \r\nПрогресивна партия на трудещите се: 30.00% - 2 места \r\nДвижение за демократична партия и солидарност: 15.00% - 1 място \r\nДвижение за социална демокрация: 11.00% - 1 място \r\n- Малта (6 места) – \r\nРаботническа партия – 55% - 4 места \r\nНационалистическа партия – 37% - 2 места \r\nПревод и редакция:", "date": "2019.05.27", "title": "Европейските избори по страни: предварителни резултати"}
{"url": "http://www.focus-news.net/news/2019/05/27/2662813/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Международният трибунал няма да помогне на Украйна да нарушава руските закони, пише руският вестник  “Взгляд“ . \r\nМеждународният трибунал по морско право поиска Русия да освободи украинските моряци и да върне на Киев влекач и два кораба, задържани по време на конфликта в Керченския проток миналата есен. Президентът на Украйна Зеленски вече каза, че завръщането на моряците ще допринесе за започването на диалог с Москва. Но доколко е оправдана присъдата на трибунала и как Русия реагира на решението в полза на Украйна? \r\nТрябва да се отбележи, че трибуналът отказа да поиска от Русия да спре наказателното преследване на задържаните. В същото време Москва и Киев, според решението на трибунала, не трябва да утежняват спора за инцидента и да представят на съда до 25 юни доклади за събитията в пролива. \r\nЩо се отнася до съботното изявление на председателя на трибунала Парк  МВнР на Русия публикува официален коментар. Дипломатите подчертаха, че юрисдикцията на трибунала, по-специално Конвенцията на ООН по морско право от 1982 г., не се прилага в този случай (украинските кораби бяха военни, а не граждански) и докладваха за решението на Москва да отстоява позицията си за провокацията на Украйна в Черно море и в допълнителни арбитражни производства. \r\nВ същото време се подчертава, че е било възможно да се избегне инцидентът „при спазване на изискванията на руското законодателство“. \r\nПодобна гледна точка беше изразена и в Симферопол. Ръководителят на работната група по международни правни въпроси в офиса на Крим Александър Молохов заяви, че морският трибунал няма право да отправя такива искания към Русия. „Това е нелогично решение, което не е приложимо. Обръщам внимание на факта, че той не е единодушен, \"каза Молохов. \r\nЗа него гласуваха 19 съдии, един срещу. Специално становище бе направено от съдия Роман Колодкин, който припомни, че в този случай компетентността на съда не се отнася за този конкретен инцидент. \r\nВъпреки това, украинският президент Владимир Зеленски, който на 19 април по време на дебат на футболния стадион в Киев с тогавашния държавен глава Петър Порошенко се чудеше как моряците могат да бъдат изпратени „на сигурна смърт“, каза, че изпълнението на изискванията на трибунала от Москва би било „първият сигнал от страна на руското ръководство за истинска готовност за прекратяване на конфликта с Украйна.\" \r\nГенералният директор на Центъра за политическа информация Алексей Мухин е убеден, че въпреки исканията на морския трибунал, руският съд ще реши съдбата на моряците. \"Освобождението на моряците може да накара Киев да организира нови провокации\", каза Мухин пред в. \"Взгляд\". \r\nСпоред него САЩ \"буквално канят Киев да бъде все по-агресивен към Русия\". „Това не прави чест нито на Запада, нито на Украйна“. \r\nЩо се отнася до позицията на Зеленски, когото Западът смята за избран президент на Украйна, Мухин припомни, че Русия \"все още не е признала тези избори, но ги е взела под внимание\". „Русия трябва и ще действа изключително в правната област във всички случаи. Това е нашата прерогатива за разлика от Киев - подчерта Мухин. \r\nСъщото мнение се споделя от политолога, професор във Висшето училище по икономика Олег Матвейчев. Според него Русия трябва да действа в рамките на своя закон. „Моряците преминаха границата. Трябва да бъде разследван и да се проведе процес. Хората трябва да получат присъди за своето престъпление. А след това президентът Путин, ако иска, в рамките на добрата воля, а не под натиск, може да прости на моряците, така че, условно, диалогът да стане възможен ”, каза Матвейчев пред в.„ Взгляд ”. добавяйки, че президентът няма да се намеси, докато тече процес. \r\nМатвейчев нарече решението на морския трибунал \"поръчково и абсолютно арогантно\". „Никой не може да нарушава морската граница. Тази морска граница е съществувала преди кримските събития. Затова, за да не позволим на никого да продължи да нарушава нашите граници, всичко трябва да се спазва процедурно: да има съд и присъда ”, каза източникът. \r\n*** Бизнесменът Игор Коломойски призова президента Владимир Зеленски да обяви дефолт по външния дълг на Украйна, пише руският вестник  “Известия“ . \r\nОлигархът Игор Коломойски призова украинския президент Владимир Зеленски да не изпълни задълженията си по външния дълг на държавата. Бизнесменът, който се върна в Украйна след няколко години на живот в чужбина, заяви в интервю за  Financial Times. \r\n„Трябва да направим същото с нашите кредитори като Гърция. Това е пример за Украйна \", - цитира думите му UA Portal в неделя, 26 май. \r\nСъщо така, според бизнесмена, Украйна може да вземе пример от Аржентина. \r\n„Колко дефолта имаше Аржентина? И нищо, преструктурираха. Това е нормално ”, вярва той. \r\nОлигархът препоръча на Зеленски да преразгледа отношенията си с Международния валутен фонд (МВФ). Според Коломойски, ако държавният глава \"ще слуша Запада\", той ще завърши като бившия президент на Украйна, Петро Порошенко, с нисък рейтинг. \r\nСпоред Коломойски Съединените щати и Европейският съюз биха могли да отпишат външните дългове на Украйна, тъй като те „не се интересуват от Украйна”, тяхната цел е „да навредят на Русия, а Украйна е само средство”. \r\nНа 20 май депутатът на Върховната Рада Вадим Рабинович призова Зеленски да откаже да сътрудничи с МВФ. Според политика по-нататъшната съвместна работа с тази организация е опасна за Украйна и е престъпление. \r\nПрез декември 2018 г. бе съобщено, че външният дълг на Украйна по време на сътрудничеството с МВФ е нараснал с 13 млрд. долара, а външният и вътрешният дълг надхвърля 70% от БВП на страната. Според оценките на депутатите, всеки украински гражданин вече дължи на МВФ по две хиляди долара, докато самата страна е потънала \"в кредитното робство\". \r\nВъпреки това по време на предизборната кампания Зеленски се застъпи за сътрудничество с МВФ. \r\n***  В началото на миналата година размерът на украинския държавен дълг премина четири пети от целия брутен вътрешен продукт (БВП), като стигна до 77 милиарда долара. При това дългът към Международния валутен фонд (МВФ) е 6 милиарда, към САЩ – 3 милиарда, към Международната банка за реконструкция и развтие – 2,34 милиарда, към ЕС – 2,25 млрд. А освен това има по-малки задължения към Канада, Германия, Япония... Ще се вслуша ли Зеленски в съвета на олигарха Игор Коломойски да обяви фалит, както искаше да направи Гърция преди 4 години и ще спре ли Украйна да изплаща навреме дълговете към богатите западни дядовци-кредитори пита руското издание  „Комсомолская правда“  известния политолог Ростислав Ищенко. \r\n- Олигархът посъветва президента да вземе Гърция за пример и да не погасява международни дългове, както в Елада през 2015 г. ... \r\n- Това е разумен съвет. Украйна така или иначе няма да излезе от състоянието на фалит. И без нови кредити тя вече не е в състояние да обслужва външните си дългове. Колкото по-рано обяви фалит Зеленски, толкова по-добре за него. Защото може да каже, че предходното правителство е довело страната до това състояние. А ако изчака половин-една година, няма да успее да прехвърли нищо на Порошенко и Гройсман. \r\n-Но Украйна не е Гърция, а отношението към нея както в Европейския съюз, така и в МВФ вероятно е малко по-различно, може би по-скептично? \r\n- И какво от това? Предполагам, че ако не можете да плащате дълговете си, и никой не може да ви заема, и никой не може и не иска да заема на Украйна заради нейните кредиторите - е, ще обявите фалит! Това ще бъде проблем на заемодателите - но не и ваш. Освен това е невъзможно да се наложат сериозни ограничения върху украинския износ. \r\n- Защо? \r\n-Защото износът практически бе убит от самото украинско ръководство. Също така е невъзможно да се наложат сериозни ограничения на украинското имущество в чужбина, защото такова практически няма. Половината от сградите на посолствата и консулствата така или иначе са на кредит. Така че кредиторите няма да могат да подложат Украйна на сериозен натиск. \r\n-А инфлацията, обезценяването на гривната? \r\n- Ще има някакви последствия под формата на инфлация или хиперинфлация – но Националната банка спокойно може да ги контролира. В момента украинската валута е абсолютно надценена. Тя трябва да струва 100 гривни за долар, за да може по някакъв начин да се подкрепя националната икономика. А Националната банка спокойно държи курс по 26-27 гривни за долар. При необходимост тя изобщо може да направи курса 1 към 1! \r\n- Опитаха го в Южна Америка - това не доведе до нищо добро ... \r\n- Този въпрос се решава с чисто технически средства, ако е необходимо. Но украинското правителство не е особено загрижено за икономиката си. Правителството единствено печели от факта, че работещите хора отиват в други страни - хората работят някъде там, а истински пари се изпращат тук, те не се нуждаят от застраховка, медицинска помощ, а само работни места. С този подход изглежда, че дефолта не застрашава нищо катастрофално - това е чисто техническо и политическо събитие. \r\n- Тоест – Коломойски е прав? \r\n- В този случай – да! овтарям, че е полезно Зеленски да обяви дефолт веднага и да хвърли всичко на Порошенко. \r\n- Но за да решим вътрешните проблеми, трябва да заемем нови стотици милиони и милиарди долари и евро! \r\n- И какво? Украйна продължава да взема заеми за заплащане на предишни дългове. Сега тя няма да взима, но няма и да връща! И националният дълг ще продължи да расте. Той е нараснал от 75 на 85 милиарда - какво от това? Тогава ще има 100 милиарда ... Така или иначе след това ще трябва да се обявява фалит. \r\n-Значи дефолтът е неизбежен? \r\nДа, въпрос на време е. Украйна вече не плати някои свои задължения, Конкретно, по руски еврооблигации. Като цяло, тя вече е фалирала. Друго нещо е, че нашите западни партньори затвориха очите си за това. \r\nМВФ знае много добре, че Украйна изплаща дългове само след получаване на следващия транш. Ето защо наскоро й бяха предоставени само суми за покриване на предишни дългове", "date": "2019.05.27", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/05/27/2662808/daily-express-makron-s-unizitelna-zaguba-ot-marin-lyo-pen.html", "text": "Еманюел Макрон понася унизителна загуба на европейските избори от евроскептиците във Франция, пише британското издание  The Daily Express . \r\n„Националният фронт“ на Марин льо Пен ще изпрати най-голяма делегация в Европейския парламент от Франция, като прогнозите показват, че фракцията получава 23,73% от вота, а „Франция напред“ на държавния глава остава с около 22,5% от гласовете на избирателите, показват прогнозите на Европейския парламент. Резултатът, който все още не е официален, е тежък удар по амбициите на Макрон да се превърне в най-влиятелния лидер в Съюза. \r\nТой се надяваше да използва победата на европейските избори във Франция, за да гарантира, че неговите избраници ще бъдат назначени за председатели на Европейската комисия и Съвета. \r\nСпоред Макрон резултатите са \"добри“, твърдят представители на Елисейския дворец. \r\nНо в действителност неговите опити за реформи в Брюксел ще трябва да бъдат поставени на карта в резултат на поражението на изборите. \r\nМухтаба Рахман, ръководител на групата \"Евразия\", каза: \"Загубата на избори, дори малка, би била унижение за президента с последици, които излизат извън границите на Франция.\" \r\nПревод и редакция:", "date": "2019.05.27", "title": "Daily Express: Макрон с унизителна загуба от Марин льо Пен"}
{"url": "http://www.focus-news.net/news/2019/05/27/2662811/kathimerini-sled-porazhenieto-gratskiyat-premier-nasrochva-predsrochni-izbori.html", "text": "След съкрушителното поражение от консервативната „Нова Демокрация“ на европейските избори в неделя, гръцкият премиер Алексис Ципрас заяви, че ще насрочи предсрочни парламентарни избори след втория тур на местните и регионалните избори през следващия уикенд, пише електронното издание на вестник  Kathimerini . \r\nВ изказване пред централата на партия си СИРИЗА в Атина след поражението, Ципрас, който заяви, че изборите ще са вот на доверие към политиката на правителството, призна, че „резултатът не съответства на очакванията“. \r\nСлед преброяването на 33% от протоколите, „Нова демокрация“ има 33%, СИРИЗА – 23,88%, лявоцентристкото „Движение за промяна“ (КИНАЛ) – 7,18%, Комунистическата партия – ККЕ (5,75%), екстремно-дясната „Златна Зора“ – 4,85% и проруското „Решение за Гърция“ – 4,04%. Партията на бившия финансов министър Янис Варуфакис Дием25 печели едва 3,15% от вота. \r\nПо-рано лидерът на НД Кириакос Мицотакис поиска оставката на Ципрас и общи избори. В коментари към медиите след първите официални прогнози, в които консервативната му партия има преднина от 9% пред СИРИЗА, Мицотакис заяви, че „Гърция се нуждае от ново правителство.“ „Очевидно е, че гръцкият народ е оттеглил доверието си от това правителство“, каза той. \r\n„Министър-председателят трябва да поеме отговорност. Той трябва да подаде оставка и страната трябва да проведе парламентарни избори възможно най-скоро“. „Слънцето изгрява над по-добра Гърция, която изстрада много, но намери сили за промяна“, добави Мицотакис. Той обеща да работи усилено за промяна на курса на Гърция в една променяща се Европа. \r\nБившият консервативен премиер Андонис Самарас, когото Ципрас отстрани през 2015 г., описа резултата като \"победа за Гърция\". \"Това е много голям ден. Утре е нов ден за всички гърци с нови предизвикателства, които ще преодолеем ”, каза той. \r\n\"Г-н Ципрас е победен\", каза лидерът на КИНАЛ Фофи Генмитата. \"Движението за промяна бе подсилено\", каза тя. \r\nВаруфакис, който очевидно на път да влезе в Европейския парламент със своята партия Дием25, заяви, че е доказал, че критиците му грешат, въпреки това, което той описва като \"медиен бойкот\". \"Утре е началото на края на гръцката криза\", каза той. \r\nНа местно и регионално ниво, консервативните и центристките кандидати се представиха добре. За поста на областния управител на Атика, с преброяване на 15 процента от гласовете, Джорджос Патулис, консервативният кмет на Маруси, има 37 процента в сравнение с 20,6 процента за левичарския претендент Рана Дуру и 17 процента за социалистическия претендент Янис Сгурос. \r\nВ Централна Македония резултатите сочат, че сегашният губернатор Апостолос Цицикостас е спечелил 62 процента от гласовете, очевидно използвайки общественото недоволство от сделката за името на сегашната Северна Македония. \"Аз ще бъда управител на всички македонци\", каза той. \"Ще продължим да правим Македония по-силна.\" \r\nВ изборите за кмет на Атина, консерваторът Костас Бакоянис води с 42,6% пред кандидата на СИРИЗА Насос Илиопулос, който засега има 16%. В коментари в неделя вечерта Бакоянис каза, че се е почувствал „шокиран и в екстаз” от неочаквано добрия резултат. \r\nВ Солун кандидатът на НД за кмет Никос Тачиаос е начело с 23%, следван от Константинос Зервас с 14,75%, малко по-напред от Катерина Нотопулу от СИРИЗА с 13,85%. \r\nТази година около 528 000 гърци имаха право да гласуват за първи път, включително 106,760 17-годишни, които получиха правото да гласуват след промяна в закона от правителството на СИРИЗА през 2016 г. \r\nВ едно от най-тревожните събития на вечерта, късните екзитполове показват, че 13% от младите гърци на възраст между 17 и 24 години са гласували за нео-нацистката Златна зора срещу 30%, които подкрепиха НД и 25,6% СИРИЗА. \r\nПревод и редакция:", "date": "2019.05.27", "title": "Kathimerini: След поражението гръцкият премиер насрочва предсрочни избори"}
{"url": "http://www.focus-news.net/news/2019/05/27/2662805/evropeyski-izbori-2019-gerb-pechelyat-evropeyskite-izbori-obzor.html", "text": "ГЕРБ печелят европейските избори. Това сочат предварителните данни от проведените в неделя евроизбори у нас. Отделните социологически агенции отчитат леки различия в резултатите, но едно е ясно - победители в тези избори са ГЕРБ, следвани от БСП. Трети са ДПС, а след тях се нареждат ВМРО и „Демократична България“, като за последната все още не е ясно дали със сигурност е прескочила бариерата за ЕП.   Данните от паралелното преброяване при 75 % от извадката на „Галъп интернешънъл”  дават следната картина на вота: ГЕРБ печели евровота с 29.8% от гласовете на избирателите. БСП получава 24.2% от гласовете, ДПС- 16.9%, ВМРО- 7.8%, „Демократична България\"- 6.3%. ВОЛЯ печелят 3.3% от гласовете, Атака 1 %, АБВ 0.9%, „Патриоти за Валери Симеонов“- 1.1%, Възраждане 1%, Десислава Иванчева 1.8%, Ваня Григорова 0.6% и други (общо) 5.2%. Избирателната активност е била 31.7%, а гласувалите с \"Не подкрепям никого\" - 3.3 на сто. Според данните от паралелното преброяване при 85 % от извадката на „Тренд”  ГЕРБ печели европейските избори с гласовете на 28.7% от упражнилите правото си на глас. БСП получава 24% от гласовете, ДПС- 17.4%, ВМРО 8.1%, \"Демократична България\" 6.1 %, сочат данните от паралелното преброяване при 85% от извадката на социологическа агенция \"Тренд\". ВОЛЯ получава 3.6%, Атака 1.0%, АБВ 0.8%, „Патриоти за Валери Симеонов“- 1%, Възраждане 1.1%, Десислава Иванчева 1.7%, Ваня Григорова 0.5%, други (общо) 6.1%. Избирателната активност е била 30.6%, а гласувалите с „Не подкрепям никого” - 3.2 на сто. Според данните от паралелното преброяване при 100 % от извадката на „Алфа рисърч”  ГЕРБ са първи с 31,6%, БСП получават 24,2%, а ДПС – 15,8%. ВМРО се качва до 7,1%, а „Демократична България” е няколко хиляди гласа от представителство в ЕП – 5,7%. При това положение управляващите ще изпратят 7 представители, левицата – петима. За сметка на това ДПС остават само с трима евродепутати (по листа това са Мустафа Карадайъ, Делян Пеевски и Илхан Кючук), а второ място в ЕП получава ВМРО и така, ако няма рокади заради преференции, Ангел Джамбазки и Юлиан Ангелов ще представят националистите в Европа. Всичко това обаче е при положение, че „Демократична България” не прескочат бариерата. Активността остава изключително ниска – 32,4%. \r\nНиската избирателна активност и липсата на окончателни данни накара политическите лидери да бъдат по-умерени в своите изказвания.  Лидерът на ГЕРБ Бойко Борисов  благодари във „Фейсбук” на всички български граждани, които са гласували на тези избори. Той заяви, че в ГЕРБ съзнават своите грешки, че могат да ги поправят само с много работа. „Благодаря Ви от сърце за подкрепата в този момент, тя ме мотивира още повече и отговорността ми пред Вас е още по-голяма. Обещавам Ви - само работа, работа и пак работа”, посочва още Борисов. Лидерът на ГЕРБ не направи изявление пред медиите, такова се очаква във вторник, когато ще са ясни и окончателните резултати от изборите. В централата на партията изявление направи  водачът на листата на ГЕРБ и СДС Мария Габриел . Тя отбеляза, че водената от тях кампания е била положителна. Кампанията ни от утре означава обединение за това да отстояваме България такава, каквато искаме да я видим - уважавана, активна и казва не на двойни категории и на периферии“, заяви тя. „Работим, грешим, поправяме грешките си, но връзката ни с хората и желанието ни Европа да бъде усетена и в най-малкото населено място и да носи полза и на най-младия и на най-възрастния ни беше силата“, подчерта Габриел.  Министърът на финансите Владислав Горанов  заяви, че тези изборите са спечелени от Бойко Борисов. По думите му добрият резултат на едни избори дава политическо доверие и перспектива и отбеляза, че не вижда в скоро време перспективата Борисов да се оттегли. Лидерът на СДС , които се явиха на изборите заедно с ГЕРБ, коментира, че партията му е успяла да мобилизира максимално своите избиратели. Румен Христов посочи, че е почти убеден, че Александър Йорданов ще бъде евродепутат и няма да бъде изместен с преференции. \r\nОт  БСП   заявиха, че няма да коментират резултати преди да приключи паралелното им преброяване, тъй като предварителните данни са разнопосочни. Председателят на Националния предизборен щаб на БСП Георги Свиленски обяви, че партията му е притеснена от ниската избирателна активност на изборите. По думите му в понеделник Изпълнителното бюро на БСП ще заседава и след това ще има пресконференция. Лидерът на ПЕС и кандидат за евродепутат Сергей Станишев коментира, че като слабост на БСП трябва да бъде отчетено, че вместо да се бори за разширяване на влиянието, партията е делила твърдите избиратели. „Преди кампанията загубихме твърде много време във вътрешни разправии. Този дефект не беше истински коригиран по време на кампанията. Вместо да имаме единна кампания на листата, имаше паралелни кампании на кандидатите. Това трудно може да привлече периферии“, заяви той. Според него с отсъствието на БСП от парламента партията е пропуснала възможност да говорим смислено и силно да отправи посланията си през парламентарен контрол и дебати. Станишев отбеляза, че най-важното сега е да се направи много трезв анализ на причините, които не са позволили на БСП да спечелят изборите, при условие, че само преди месец при формирането на листата левицата е водела.  \r\nЛидерът на  ДПС  Мустафа Крадайъ отбеляза, че партията е провела  една проевропейска позитивна кампания и поздрави партийните структури за работата им. Той посочи, че ДПС ще направи анализ и коментар на резултатите, когато те излязат официално. „България има нужда от ясна програма за ускорено догонващо развитие в ЕС – това нещо видяхме по време на кампанията. И като казваме „в рамките на ЕС“, ние много добре знаем каква Европа искаме – единна и силна. Европа не на омразата, не на противопоставянето, не на разделението. Европа на мира, свободата и толерантността“, подчерта Карадайъ. Депутатът от ДПС Хамид Хамид коментира, че о време на изказването му стана ясно, че Мустафа Карадайъ ще се оттегли от мястото си в европейски парламент. По думите му ръководството на ДПС ще вземе мнението на Делян Пеевски и ще реши дали той да стане евродепутат. \r\nОт  ВМРО   отчетоха тежка предизборна кампания и благодариха на всички, които не са се поддали на провокациите и клеветите по техен адрес и са ги подкрепили. Лидерът ѝ Красимир Каракачанов заяви, че подкрепилите ги 8%  българи са преценили, че „в бъдещият ЕП трябва да има европейски представители от България, които да не се чудят към кои семейства да се прикрепят и да се усмихват мазно“. Водачът на листата на ВМРО-БНД Ангел Джамбазки отправи предложение към всички избрани за евродепутати да се съберат и да си раздадат задачите, които трябва да изпълнят. Джамбазки коментира, че възприема получената подкрепа за ВМРО като поставена задача, която трябва да изпълни. Като предстоящи задачи той постави защитата на интересите на  българските автомобилни превозвачи, оцеляването на държавната ТЕЦ \"Марица Изток 2\" и защитата на правата на българите, живеещи извън държавата. „Хората, които ни подкрепиха, избраха да не разпиляват гласовете си. Ние представляваме българския патриотизъм и родолюбие. Не бих казал, че ми е мъчно за някои колеги. Нашите партньори избраха да се явят сами и резултатът е показателен“, заяви Джамбазки. Според него българското родолюбие трябва да обединява, а не да разделя. „Ние много ясно правим разликата между личните отношения и политическите такива. Има подписано споразумение за управление на държавата. Не сме ние хората от ВМРО, които ще го нарушим. Ако някой го нарушава, ще си носи последствията“, коментира той. Въпреки това Джамбазки загатна, че ВМРО ще повдигне въпроса за бъдещето и формата на „Обединените патриоти“.Самият Каракачанов коментира, че има 101 наум за своите коалиционни партньори и отчете като грешка на партията, че е проявила прекалено търпение спрямо своите партньори. „Удари, нож в гърба, нанесен от хора, които смятат или вие смятате, че са мои коалиционни партньори. Хора, които си позволиха да говорят за личния ми живот, за личния живот на мои колеги, лъжейки като цигани. това не го е правил и най-големият им политически противник – ДПС“, отбеляза той.  \r\nВ първия си коментар след изборите лидерът на  НФСБ  Валери Симеонов заяви, че изборите не влияята на състоянието на коалицията и вътрешните взаимоотношения.  \r\nВодачът в листата на   „Демократична България“   Радан Кънв заяви, че от предварителните резултати на вота става ясно, че в България има алтернатива и че тя не се нарича БСП.  \r\nИзборният ден премина сравнително спокойно, като в 10 секции в страната заради технически проблеми, машинното гласуване бе преустановено. 140 са подадените жалби и сигнали за нарушения в деня на вота. От прокуратурата обявиха, че се събират доказателства по 18 досъдебни производства за престъпления против политическите права. Трима са привлечените към наказателна отговорност– от прокуратурите в Елена, Търговище и Тетевен, като спрямо обвиняемия в Тетевен е постановено задържане за срок до 72 часа. Прокурорските преписки за проверка по сигнали за извършени престъпления против политическите права към 18.00 часа са 237. От тях по 172 е постановен отказ за образуване на наказателно производство, а по 65 продължава извършването на проверка. От МВР съобщиха, че в деня на вота криминогенната обстановка е била спокойна. Няма данни за нерегламентирани публични мероприятия и нарушения на обществения ред. Два са получените сигнали за повреди в електрическата система- в избирателни секции в Пловдив и Бургас. Изборният процес не е прекъсван, а повредите са били отстранени. В деня на изборите от МВР са издадени 120 удостоверения за гласуване, като от 21 май издадените такива са общо 751.  От правосъдното министерство посочиха, че 1257 души в затвори и арести в страната са гласували на евроизборите. Имащите право да гласуват са 1425, като 88% от тях са гласувалите. Това са обвиняемите и подсъдимите, които нямат влязла в сила присъда към датата на провеждането на изборите.  \r\nБългарите зад граница гласуваха в 191 секции в 64 страни. С решение на ЦИК и по разпореждане на вицепремиера и министър на външните работи Екатерина Захариева бяха пренасочени 100 бюлетини допълнително към избирателната секция в Неа Мудания, Гърция.", "date": "2019.05.27", "title": "Европейски избори 2019: ГЕРБ печелят европейските избори (ОБЗОР)"}
{"url": "http://www.focus-news.net/news/2019/05/27/2662812/komsomolskaya-pravda-falitat-na-ukrayna-e-neizbezhen-kolkoto-po-rano-go-obyavi-zelenski-tolkova-po-dobre-za-nego.html", "text": "В началото на миналата година размерът на украинския държавен дълг премина четири пети от целия брутен вътрешен продукт (БВП), като стигна до 77 милиарда долара. При това дългът към Международния валутен фонд (МВФ) е 6 милиарда, към САЩ – 3 милиарда, към Международната банка за реконструкция и развтие – 2,34 милиарда, към ЕС – 2,25 млрд. А освен това има по-малки задължения към Канада, Германия, Япония... Ще се вслуша ли Зеленски в съвета на олигарха Игор Коломойски да обяви фалит, както искаше да направи Гърция преди 4 години и ще спре ли Украйна да изплаща навреме дълговете към богатите западни дядовци-кредитори пита руското издание  „Комсомолская правда“  известния политолог Ростислав Ищенко. \r\n- Олигархът посъветва президента да вземе Гърция за пример и да не погасява международни дългове, както в Елада през 2015 г. ... \r\n- Това е разумен съвет. Украйна така или иначе няма да излезе от състоянието на фалит. И без нови кредити тя вече не е в състояние да обслужва външните си дългове. Колкото по-рано обяви фалит Зеленски, толкова по-добре за него. Защото може да каже, че предходното правителство е довело страната до това състояние. А ако изчака половин-една година, няма да успее да прехвърли нищо на Порошенко и Гройсман. \r\n-Но Украйна не е Гърция, а отношението към нея както в Европейския съюз, така и в МВФ вероятно е малко по-различно, може би по-скептично? \r\n- И какво от това? Предполагам, че ако не можете да плащате дълговете си, и никой не може да ви заема, и никой не може и не иска да заема на Украйна заради нейните кредиторите - е, ще обявите фалит! Това ще бъде проблем на заемодателите - но не и ваш. Освен това е невъзможно да се наложат сериозни ограничения върху украинския износ. \r\n- Защо? \r\n-Защото износът практически бе убит от самото украинско ръководство. Също така е невъзможно да се наложат сериозни ограничения на украинското имущество в чужбина, защото такова практически няма. Половината от сградите на посолствата и консулствата така или иначе са на кредит. Така че кредиторите няма да могат да подложат Украйна на сериозен натиск. \r\n-А инфлацията, обезценяването на гривната? \r\n- Ще има някакви последствия под формата на инфлация или хиперинфлация – но Националната банка спокойно може да ги контролира. В момента украинската валута е абсолютно надценена. Тя трябва да струва 100 гривни за долар, за да може по някакъв начин да се подкрепя националната икономика. А Националната банка спокойно държи курс по 26-27 гривни за долар. При необходимост тя изобщо може да направи курса 1 към 1! \r\n- Опитаха го в Южна Америка - това не доведе до нищо добро ... \r\n- Този въпрос се решава с чисто технически средства, ако е необходимо. Но украинското правителство не е особено загрижено за икономиката си. Правителството единствено печели от факта, че работещите хора отиват в други страни - хората работят някъде там, а истински пари се изпращат тук, те не се нуждаят от застраховка, медицинска помощ, а само работни места. С този подход изглежда, че дефолта не застрашава нищо катастрофално - това е чисто техническо и политическо събитие. \r\n- Тоест – Коломойски е прав? \r\n- В този случай – да! овтарям, че е полезно Зеленски да обяви дефолт веднага и да хвърли всичко на Порошенко. \r\n- Но за да решим вътрешните проблеми, трябва да заемем нови стотици милиони и милиарди долари и евро! \r\n- И какво? Украйна продължава да взема заеми за заплащане на предишни дългове. Сега тя няма да взима, но няма и да връща! И националният дълг ще продължи да расте. Той е нараснал от 75 на 85 милиарда - какво от това? Тогава ще има 100 милиарда ... Така или иначе след това ще трябва да се обявява фалит. \r\n-Значи дефолтът е неизбежен? \r\nДа, въпрос на време е. Украйна вече не плати някои свои задължения, Конкретно, по руски еврооблигации. Като цяло, тя вече е фалирала. Друго нещо е, че нашите западни партньори затвориха очите си за това. \r\nМВФ знае много добре, че Украйна изплаща дългове само след получаване на следващия транш. Ето защо наскоро й бяха предоставени само суми за покриване на предишни дългове \r\nПревод и редакция:", "date": "2019.05.27", "title": "„Комсомолская правда“: Фалитът на Украйна е неизбежен, колкото по-рано го обяви Зеленски, толкова по-добре за него"}
{"url": "http://www.focus-news.net/news/2019/05/27/2662817/sport-milan-ostana-izvan-shl.html", "text": "Мечтата на Милан да се завърне в Шампионската лига след дълга пауза се изпари. \"Росонерите\" победиха трудно СПАЛ с 3:2, но останаха на пето място в крайното класиране на Серия \"А\" за сезон 2018/2019 година. Така грандът от Милано отново ще гледа най-комерсиалния клубен турнир на планетата по телевизията. Играчите на Гатузо събраха 68 точки, което е най-добрият показател за клуба от шест години, но въпреки това той остана извън четворката и се класира директно за групите на Лига Европа, където игра през последните два сезона.", "date": "2019.05.27", "title": "Спорт: Милан остана извън ШЛ"}
{"url": "http://www.focus-news.net/news/2019/05/27/2662814/tass-upravlyavashtite-partii-v-germaniya-ponasyat-seriozni-zagubi-na-evroizborite.html", "text": "Управляващите партии в Германия – Блокът ХДС/ХСС и Германската социалдемократическа партия (ГСДП) – понесоха катастрофални загуби на състоялите се в неделя европейски избори в страната и показаха исторически най-ниските резултати на общофедерален вот, предава  ТАСС . \r\nСпоред предварителни данни, публикувани след закриването на избирателните секции, ХДС / ХСС получават около 28,2% от гласовете и печелят европейските избори в Германия, въпреки факта, че в сравнение с 2014 г. той губи около 7 процентни пункта. Председателят на ХДС Анегрет Крамп-Каренбауер (АКК) признава, че резултатът не отговаря на очакванията на германските консерватори, но отбелязва, че те са изпълнили задачата за победа. \"Резултатът не отговаря на очакванията на ХДС като народна партия\", заяви лидерът на ХДС. Според нея по време на работата на правителството на ФРГ няма тази динамика, на която да разчитат гражданите на страната. \r\nСоциалдемократите бяха още по-зле, като загубиха второто място от „Зелените“ и получиха едва 15,5%. Намалението в сравнение с предишните избори за Европейски парламент достигна до 11,8 процентни пункта, което не може да се нарече нищо друго освен катастрофа. \r\nЛидерът на партията Андреа Нелес описа резултатите на ГСДП \"изключително разочароващи\". \"Искам да призова всички членове на ГСДП и нашите поддръжници да гледат уверено в бъдещето, дори и ако резултатите от днешния ден са болезнени. Те показват, че все още имаме много работа\", подчерта Налес, като поздрави Зелените. Успехът на „Зелените“ и проблемите на АзГ \r\nЗа „Зелените“ трябва да се говори отделно. Партията постигна невероятни резултати, като уверено зае второто място, придобивайки около 20,8% от гласовете. Увеличението е с 10 процентни пункта в сравнение с 2014 г. Освен това, \"Зелените\" са триумфално на първо място в големите германски градове, включително Берлин и Хамбург, където те значително надхвърлят резултатите на конкурентите си. Някои наблюдатели виждат резултата им като \"сигнал за политическа промяна\" в Германия, докато ръководителят на ХСС Маркус Зьодер призова членовете на партията и ХДС да променят стратегията и да смятат за основен конкурент не ГСДП, а за \"Зелените\". \r\nДяснопопулистката „Алтернатива за Германия“ (АзГ) получи около 11% от гласовете. Това е по-добре с 3,8 процентни пункта в сравнение с изборите за Европейски парламент през 2014 г., но по-лошо от последните избори за Бундестаг през 2017 г. (12,6%). Лидерът на АзГ Александър Гауланд се оплака, че \"предизборната кампания беше много трудна\". Той отбеляза, че скандалът около видеозаписа с участието на бившия председател на австрийската Партия на свободата Хайнц-Кристиан Щрахе е повлиял много лошо на ситуацията. \r\nВ същото време АзГ може да бъде доволна от резултата, който е постигна в източногерманските провинции Бранденбург, Саксония и Тюрингия, където ще се проведат регионални изборитази есен. По-рано, според проучвания на общественото мнение, АзГ изпревари християндемократите само в Саксония, а сега и в Бранденбург, и може да спечели изборите провинциалния парламент. Дясните популисти, по предварителни данни, вече са получили в Бранденбург 20,3% от гласовете, докато ХДС е с 18%. В Саксония АзГ е подкрепена от 30,1%, а ХДС от 27%. В Тюрингия \"Алтернатива за Германия\" получи 23,8%, а Християндемократите - 25,2%. Избори в Бремен \r\nПаралелно с това в неделя се проведоха избори за парламент на най-маката провинция в ФРГ – Бремен. Нейното население е 683 хиляди души, от които 478 хиляди имат право на глас. Въпреки това, най-голямо внимание в Берлин се обръщаше именно на изборите в Бремен. В продължение на повече от 70 години социалдемократите управляваха там, сега в коалиция със Зелените. Бургомистът Карстен Цилинг е седмият по ред премиер на местното правителство от ГДСП. \r\nИ за първи път от повече от 70 години, съдейки по предварителните резултати, те търпят наистина историческо поражение. Според данните от екзитполовете, ХДС събира около 26,5% и оставя ГСДП на второ място, която е с около 24,5% и в сравнение с предишните избори през 2015 година губи цели 8,3%. \r\nТретото място заемат „зелените”, които получават около 18,2% от гласовете, Левицата получава около 12%, Свободната демократична партия - около 5,8%, „Алтернатива за Германия” - 5,9%. Избирателната активност беше около 62%. \r\nОбщо 16 партии и движения бяха допуснати до изборите в Бремен. Парламентът се избира за срок от четири години, той ще има 84 депутати. Социалдемократите, дори в навечерието на изборите, изключиха формирането на коалиция с ХДС. Възможни варианти са правителствените съюзи, включващи ХДС, Зелените и ГСДП, или ГСДП, Левицата и Зелените. Ако се стигне до втория вариант, за първи път левицата ще участва в управлението на западногерманска провинция. \r\nОще в понеделник в ГСДП могат да летят глави. Позицията на Налес като председател във всеки случай беше разклатена, както никога досега. Лидерите на управляващите партии възнамеряват да обсъдят трудната ситуация, в която се намират, с канцлера Ангела Меркел. \r\nПревод и редакция:", "date": "2019.05.27", "title": "ТАСС: Управляващите партии в Германия понасят сериозни загуби на евроизборите"}
{"url": "http://www.focus-news.net/news/2019/05/27/2662809/independent-zelena-valna-v-evropa.html", "text": "Зелените партии в Европа постигнаха сериозни успехи из целия континент на изборите за Европейски парламент тази седмица, според предварителните резултати, публикувани в неделя вечерта, пише британското ляво-либерално издание  Independent . \r\nВ Германия те излязоха на второ място с 20%, със солидна преднина пред исторически доминантната Германска социалдемократическа партия (ГСДП), докато във Франция те изненадващо излязоха на трето място след формацията на Еманюел Макрон. \r\nЕкзитполовете в Ирландия показаха сериозни успехи за „Зелените“, най-вече в Дъблин, докато данните за Валония в Белгия показват сериозни успехи за еколозите и дори победа в Брюксел. \r\nТе са на второ място във Финландия пред социалдемократите и изненадващо печелят места от Португалия, въпреки че това не бе предвидено от социологическите агенции преди вота. \r\nПолзите за партиите, които обикновено са проевропейски, природозащитници и левичари, изглежда са концентрирани предимно в градските райони и сред по-младите избиратели. \r\nПревод и редакция:", "date": "2019.05.27", "title": "Independent: Зелена вълна в Европа"}
{"url": "http://www.focus-news.net/news/2019/05/27/2662821/sport-grigor-dimitrov-specheli-parviya-si-mach-na-rolan-garos-sled-pet-seta-sreshtu-tipsarevich.html", "text": "Григор Димитров започна с петсетова победа участието си на „Ролан Гарос“ тази година. Българинът пропусна да елиминира Янко Типсаревич в три сета, като допусна спад в нивото си и трябваше да играе над три часа за успеха срещу сърбина с 6:3, 6:0, 3:6, 6:7, 6:4. \r\nВ началото на срещата Димитров  записа серия от 11 последователни гейма – от 2:3 в първия сет до 6:3, 6:0 и 1:0 (с пробив) в третия. В този момент българинът допусна срив в играта си, който му коства загуба на третия сет, а в четвъртия Типсаревич взе с тайбрек. Пробив в деветия гейм на финалния сет донесе на Димитров чакания успех.  \r\nВъв втория кръг българинът ще играе срещу Марин Чилич. Двубоят между двамата ще бъде в сряда. Миналата година Димитров достигна третия кръг на „Ролан Гарос“.", "date": "2019.05.27", "title": "Спорт: Григор Димитров спечели първия си мач на „Ролан Гарос“ след пет сета срещу Типсаревич"}
{"url": "http://www.focus-news.net/news/2019/05/27/2662807/afp-partiya-brekzit-pecheli-32-vav-velikobritaniya.html", "text": "Партия Брекзит на Найджъл Фараж печели 31,5% на изборите за Европейски парламент във Великобритания, показват първите предварителни данни, като управляващата Консервативна партия катастрофира до 5-тото място, след като не спази обещанието си да изкара Обединеното кралство от Съюза, предава  AFP . \r\nС над 10% от преброяването на бюлетините проевропейските либералдемократи бяха показани на второ място, следвани от основната опозиционна Лейбъристка партия, Зелените и Консерваторите със 7,5%. \r\nПревод и редакция:", "date": "2019.05.27", "title": "AFP: Партия Брекзит печели 32% във Великобритания"}
{"url": "http://www.focus-news.net/news/2019/05/27/2662823/afp-donald-tramp-e-parviyat-chuzhdestranen-lider-koyto-se-vidya-s-imperator-naruhito.html", "text": "Президентът на САЩ Доналд Тръмп е първият чуждестранен лидер, който се срещна с новия император на Япония Нарухито на церемония в императорския дворец в Токио, предава  AFP . \r\nНарухито наследи трона след като неговият баща се отказа от него в първото отречение от два века насам. \r\nПревод и редакция:", "date": "2019.05.27", "title": "AFP: Доналд Тръмп е първият чуждестранен лидер, който се видя с император Нарухито"}
{"url": "http://www.focus-news.net/news/2019/05/27/2662819/euronews-gi-verhofstad-praznuva-nov-balans-na-silite-e-ep.html", "text": "Лидерът на Алианса на Либералите и Демократите за Европа (АЛДЕ) Ги Верхофстад празнува „исторически“ европейски избори, на които, според него, се е оформил „нов баланс на силите“, предава  Euronews . \r\nПредварителните резултати показаха силно представяне на либералната му партия и той обеща да настоява за \"по-амбициозна Европа\". \r\nГрупата на либералите и демократите е на път да спечелят 101 места, като традиционно доминиращите центристки и социалистически блокове загубиха мнозинството си в Европейския парламент. \r\n\"Тази вечер е исторически момент, защото ще има нов баланс на силите в Европейския парламент\", заяви политикът, обръщайки се към Европейския парламент в Брюксел, след като се появиха резултатите от изборите. \r\nВерхофстад отново сигнализира за намерението си да сформира нова група в рамките на Европейския парламент, като обвърже групата си АЛДЕ с партията на Емманюел Макрон, заедно с други „партии, искащи реформи“. \r\nПревод и редакция:", "date": "2019.05.27", "title": "Euronews: Ги Верхофстад празнува „нов баланс на силите“ е ЕП"}
{"url": "http://www.focus-news.net/news/2019/05/27/2662826/afp-katalunskite-separatisti-specheliha-obshtinskite-izbori-v-barselona.html", "text": "Каталунски сепаратист спечели за първи път общинските избори в Барслелона в модерната история на Испания, побеждавайки с малко настоящия ляв кмет на града Ада Колау, предава  AFP . \r\nМеждувременно бившият премиер на Франция Мануел Валс не успя да стане стане кмет на средиземноморския крайморски град в Каталуния, като се класира на четвърто място с над 13% от гласовете. \r\nПобедител бе Ърнест Марагал, ветеран политик от ERC, партия, която иска Каталония - североизточният регион, управляван от сепаратистите - да бъде независима от останалата част на Испания. \r\nТой спечели 10 места от 41 в градския съвет, както и Колау. \r\nНо Марагал я бие с по-малко от 5000 гласа и освен ако други групировки не успеят да изградят алтернативно мнозинство, той ще стане кмет на втория по големина град в Испания. \r\nПревод и редакция:", "date": "2019.05.27", "title": "AFP: Каталунските сепаратисти спечелиха общинските избори в Барселона"}
{"url": "http://www.focus-news.net/news/2019/05/27/2662825/sport-finlandiya-e-svetoven-shampion-po-hokey.html", "text": "Финландия спечели Световното първенство в Словакия след като победи на финала фаворита Канада с 3:1, а с два гола се отличи Марко Антила. Отборът от Северна Европа, който в събота отстрани Русия, се поздрави с третата си световна титла в историята и първа след 2011 година, когато шампионатът на планетата отново се проведе в Словакия. Канадците загубиха от Финландия и в първия ден на световния шампионат. Тогава резултатът беше 3:1 в полза на \"лъвовете\".Във финала на световното първенство през 2011 година отново в Братислава финландците разгромиха Швеция с 6:1.", "date": "2019.05.27", "title": "Спорт: Финландия е световен шампион по хокей"}
{"url": "http://www.focus-news.net/news/2019/05/27/2662828/ea-daily-ali-laridzhani-e-preizbran-za-predsedatel-na-iranskiya-parlament.html", "text": "В неделя Али Лариджани беше преизбран за председател на парламента на Иран, предава руската агенция  EA Daily . \r\nКакто съобщава агенция Tasnim, от взелите участие в гласуването 274 народни представители, за кандидатурата на Лариджани са гласвували 155 депутати. Неговите съперници Мохамед Реза Ареф и Мохамед Джавад Абтахи получиха съответно по 105  и 9 гласа. \r\nАли Лариджани е председател на меджлиса от 2008 година. \r\nПревод и редакция:", "date": "2019.05.27", "title": "EA Daily: Али Лариджани е преизбран за председател на иранския парламент"}
{"url": "http://www.focus-news.net/news/2019/05/27/2662829/tass-tri-chetvarti-ot-rusnatsite-otsenyavat-polozhitelno-myastoto-na-rusiya-na-svetovnata-arena.html", "text": "Три четвърти от анкетираните руснаци от Всеруския център за изследване на общественото мнение (ВЦИОМ) положително оценяват позицията на Руската федерация на световната сцена, като присъединяването към групата на успешните държави е сред приоритетите на глобалните цели. Това следва от данните от проучването на ВЦИОМ, които са на разположение на  ТАСС . \r\nСпоред проучването, 72% от респондентите оценяват високо мястото на Русия на световната сцена. При отговора на въпроса какъв ефект има сега Руската федерация в международните отношения, 24% от участниците в изследването отговориха „много големи”, 48% - „доста големи”. \"Делът на скептиците е 19%, а сред поддръжниците на непарламентарните партии, както и на гражданите, които оценяват финансовото си положение като лошо или много лошо, този дял е по-висок - съответно 31% и 26%,\", се отбелязва в материалите на ВЦИОМ. \r\nОтговаряйки на въпроса към каква цел Русия трябва да се стреми в двадесет и първи век, най-голямата част от респондентите (45%) избраха възможността: „Да бъде една от 10-15 най-икономически развити и политически влиятелни страни на света“. На второто най-популярно място е отговорът: „Да върне статута си на свръхсила, която беше СССР“ (34% от анкетираните). \r\nВ същото време, обръщат внимание от ВЦИОМ, “ако преди това членството в клуба на водещите страни, според руснаците, можеше да се постигне предимно поради развита икономика (52% казаха това през 2014 г.) и силна армия (42%), днес значимостта на тези фактори е намаляла значително (съответно до 33% и 19%), докато показателят за високо ниво на благосъстояние на гражданите (43% през 2019 г. от 25% през 2014 г.) излезе на преден план. \r\nКакто обясни ръководителят на практиката по политически анализ и консултиране във ВЦИОМ Михаил Мамонов, \"ситуацията с възприемането на темата за ролята на нашата страна в международната арена се променя: от една страна, критичността в оценката на респондентите за позицията на външната политика на Русия се е увеличила малко, от друга, темата се прагматизира“. \r\nПревод и редакция:", "date": "2019.05.27", "title": "ТАСС: Три четвърти от руснаците оценяват положително мястото на Русия на световната арена"}
{"url": "http://www.focus-news.net/news/2019/05/27/2662824/tass-latviya-shte-bade-predstavena-v-ep-ot-dve-ruskoezichni-partii.html", "text": "Представители на две рускоезични политически сили от Латвия – Социалдемократическата партия „Съгласие“ и партия „Руски съюз на Латвия“ – влязоха в Европейския парламент, показват публикуваните в понеделник от ЦИК на страната предварителни официални резултати от гласуването на изборите за Европейски парламент в страната, предава  ТАСС . \r\nПървото място на изборите, проведени на 25 май, бе взето от партията „Ново единство“, която оглавява сегашното правителство на Латвия, и бе подкрепена от 26,24% от избирателите. Второ място с 17.45% от гласовете получи „Съгласие”. Лидерът на тази политическа сила – отстраненият като кмет на Рига, Нил Ушаков - бе поставен на първо място в списъка  за Европейски парламент. \r\nСлед това е коалиционната национална асоциация \"Всичко за Латвия! - Родина и свобода / Движение за национална независимост на Латвия\" - 16,4%. Други 12.42% от избирателите подкрепиха коалиционното сдружение \"За развитие / За!\", А 6.24% - Руският съюз на Латвия. \r\nПревод и редакция:", "date": "2019.05.27", "title": "ТАСС: Латвия ще бъде представена в ЕП от две рускоезични партии"}
{"url": "http://www.focus-news.net/news/2019/05/27/2662815/afp-ligata-vodi-v-italiya.html", "text": "Дясната италианска партия „Лига“ печели най-много гласове на европейските избори, като резултатът й е в диапазона от 27 до 31%, което е исторически успех за народната десница, показват екзитполовете, предава  AFP . \r\nРезултатът ще укрепи властта на вътрешния министър Салвини върху правителството, след като коалиционният партньор Движението 5 звезди (Д5З) беше задминато от възраждащата се лявоцентристката Демократическа партия (ДП), която зае второ място с 21-25 процента. \r\nСалвини публикува снимка на себе си, която се усмихва и държи табела с надпис „топ партия в Италия“, докато стои пред лавица, на която има, наред с други неща, религиозна икона и Бейзболна шапка „Make America Great Again“. \r\nД5З на Луиджи ди Майо печели 18,5-22,5% от вота, докато партията на Силвио Берлускони „Форца Италия“ получава от 8 до 12 процента. \r\n„Изглежда, Лигата се превърна в най-голямата партия в Италия“, заяви председателят на групата в италианския Сенат Рикардо Молинари след публикуването на резултатите. \r\nРезултатът за Лигата не беше толкова висок, колкото някои предвиждаха, но все пак потвърдиха, че партията се разраства от създаването на правителство през юни миналата година. \r\nФракцията спечели само шест процента от гласовете на последните европейски избори през 2014 г. \r\nПревод и редакция:", "date": "2019.05.27", "title": "AFP: „Лигата“ води в Италия"}
{"url": "http://www.focus-news.net/news/2019/05/27/2662832/donald-tramp-sasht-imat-golyam-targovski-defitsit-s-yaponiya.html", "text": "Президентът на САЩ Доналд Тръмп заяви, че Америка има голям търговски дефицит с Япония, който трябва да бъде поправен с нова търговска сделка, предава  AFP . \r\n„Работим по дисбаланса в търговията – има огромен дисбаланс – и ние работим върху него. Сигурен съм, е ще го оправим след време“, заяви държавният глава преди разговора си с японския премиер Шинзо Абе. \r\nПревод и редакция:", "date": "2019.05.27", "title": "Доналд Тръмп: САЩ имат голям търговски дефицит с Япония"}
{"url": "http://www.focus-news.net/news/2019/05/27/2662816/reuters-avstriyskite-sotsialdemokrati-vnasya-vot-na-nedoverie-sreshtu-kurts-v-ponedelnik.html", "text": "Австрийската опозиционна Социалдемократическа партия ще внесе вот на недоверие срещу канцлера Себастиан Курц и неговото правителство в понеделник, предава  Reuters . \r\nКакто заяви лидерът на партията Памела Ренди-Вагнер след срещата на ръководството, то е решило да продължи с плана за сваляне на Курц. \r\nПревод и редакция:", "date": "2019.05.27", "title": "Reuters: Австрийските социалдемократи внася вот на недоверие срещу Курц в понеделник"}
{"url": "http://www.focus-news.net/news/2019/05/27/2662834/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.05.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/05/27/2662836/predstoyashti-sabitiya-v-stranata-za-27-may-agentsiya-fokus.html", "text": "*** \r\nОт 09.00 часа в хотел „Хилтън“ ще се проведе заключителна конференция по проект „Свързани отворени статистически данни“ на Националния статистически институт. \r\n*** \r\nОт 09.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 09.00 часа в Дома на Европа ще се проведе семинар на тема „Функционална грамотност за всички“. \r\n*** \r\nОт 10.00 часа в зала „Тържествена“ на Съдебната палата ще бъде представено изданието на български език „Избрани решения на германския Федерален конституционен съд”. На събитието ще присъства и президентът Румен Радев. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Петър М., на когото е повдигнато обвинение за образуване и ръководене на организирана престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на сдружение „Клъстер на малките и средни износители” за постигнатия напредък в развитието на Сдружение „Клъстер на малките и средни износители”.  \r\n*** \r\nОт 13.00 часа в зала 201 на Националния институт на правосъдието ще се проведе работна среща за обсъждане на предложението на Главния прокурор на Република България за продължаване процеса по оптимизиране структурата на районните прокуратури.  \r\n*** \r\nОт 13.30 часа 15-и състав на Специализирания наказателен съд ще заседава по делото срещу Добрин С., Георги М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа в зала Сердика на София Хотел Балкан ще се състои церемонията по връчването на наградите „Футболист на годината“ на Асоциацията на българските футболисти. \r\n*** \r\nОт 17.00 часа в Националния исторически музей ще започне концертът „Музикални диалози“ на Камерен хор „Средец“. \r\n*** \r\nОт 18.00 часа световноизвестният руски фантаст Дмитрий Глуховски ще се срещне с българските си фенове в едно специално събитие в подземията на НДК, създадено за да пренесе българските му фенове в атмосферата на най-новата му творба - аудиосериала „Граничен пост”.  \r\n*** \r\nОт 18.30 часа в Литературния клуб на Столичната библиотека ще се проведе среща със Светла Кьосева – преводач на май в библиотеката. \r\n*** \r\nОт 19.00 часа на сцена Backstage, Театър Азарян, ще посрещне софийската премиера на спектакъла „Цикадите”. \r\n*** \r\nОт 10.00 часа в Регионалната библиотека „Димитър Талев“ ще бъде дадено началото на инициативата „Дари детските си книжки“. \r\n*** \r\nОт 11.30 часа в Регионалния пресклуб на БТА ще се проведе пресконференция във връзка с предстоящия Фестивал на Китайската култура във Велико Търново. \r\n*** \r\nОт 16.30 часа в ИЗ „Рафаел Михайлов“ ще се проведе концерт по повод завършване на начален етап на обучение на IV-а клас при СУ „Емилиян Станев“.  \r\n*** \r\nОт 10.00 часа на пл. „Христо Ботев“ ще бъдат изпратени походниците от 73-тия Национален туристически поход „По пътя на Ботевата чета – Козлодуй-Околчица“. \r\n*** \r\nОт 16.30 часа на пл. „Христо Ботев“ ще се проведат шествие и концерт на детски и юношески мажоретни състави от Враца.  \r\n*** \r\nОт 17.30 часа в Младежкия дом ще бъде открита изложбата „Ботевска работилница” и ще бъдат наградени призьорите. \r\n*** \r\nОт 19.00 часа пред Община Враца ще започне концерт на група „Еридан“. \r\n*** \r\nОт 17.30 часа в Художествена галерия „Кирил Петров” ще бъде открита изложбата „Пейзажи” на Спасич Братислав – Сърбия. \r\n*** \r\nОт 09.30 часа в зала 10 на Окръжния съд ще се проведе заседание по делото срещу 14-те обвиняеми по „цитрусовата афера“'. \r\n*** \r\nОт 15.00 часа в парк „Лаута“ ще се проведе събитието „Щъркелов ден” – денят, в който осиновеното дете става част от своето ново семейство. То е организирано от Комплексът за социални услуги за деца и семейства. \r\n*** \r\nОт 17.00 часа в 18-а аудитория в сградата на Пловдивския университет „Паисий Хилендарски“ на  ул. „Костаки Пеев“ ще бъде представена книгата „Етюди върху български средновековни култове'' на доц. д-р Димо Чешмеджиев.  \r\n*** \r\nОт 18.30 часа на централната алея в Цар-Симеоновата градина ще се състои тържествената церемония по откриване на състезанията от Републикански преглед по пожароприложен спорт, който ще се проведе до 30 май.  \r\n*** \r\nОт 16.00 часа в Къщата на архитекта ще се проведе четвъртото издание на творческата работилница „Детство в КВАРТАЛА”. \r\n*** \r\nОт 18.00 часа във фоайето на Оперния театър ще бъде представена изложбата живопис „Il  suono del mondo“ на Валентин Дончевски. \r\n*** \r\nОт 10.00 часа на фитнес площадката до ВиК ще се проведе фитнес тренировка, част от събитията, с които Общински младежки съвет - Шумен се включва в Европейската седмица на физическата активност и спорта - MOVE Week.  \r\n*** \r\nОт 10.30 часа в градинката пред НЧ „Тодор Петков 1963“ ще се проведе акцията „За да няма страх, спазвай пътния знак!”. \r\n*** \r\nОт 13.30 часа в зала 304 на Общината ще заседава Постоянната комисия Европейски проекти, международно сътрудничество и взаимодействие с НПО”.  \r\n*** \r\nОт 14.00 часа в зала 304 на Общината ще заседава Постоянната комисия Правна и опазване на обществения ред”.  \r\n*** \r\nОт 15.30 часа в зала 304 на Общината ще заседава Постоянната комисия „Бюджет и финанси“.  \r\n*** \r\nОт 16.30 часа в зала 304 на Общината ще заседава Постоянната комисия  „Екология и селско стопанство”.", "date": "2019.05.27", "title": "Предстоящи събития в страната за 27 май (Агенция „Фокус“)"}
{"url": "http://www.focus-news.net/news/2019/05/27/2662837/predstoyashti-mezhdunarodni-sabitiya-za-27-may-agentsiya-fokus.html", "text": "***  Продължава посещението на Доналд Тръмп в Япония \r\n***  Вот на недоверие срещу правителството на Себастиан Курц \r\n***  Посещение на генералния секретар на ООН \r\n***  Среща на министрите на търговията на ЕС във връзка с търговските преговори със САЩ \r\n***  Венецуела поема ротационното председателство на Конференцията по разоръжаването \r\n***  Парламентарен дебат за Косово \r\n***  Започва 16-ата седмица на процеса срещу каталунските сепаратисти \r\n***  Среща на ХДС след Европейските избори \r\n***  Посещение на президента на Коста Рика Карлос Алварадо Кесада \r\n***  Визита на кубинския външен министър Бруно Пария \r\n***  Визита на беларуския външен министър Владимир Макей", "date": "2019.05.27", "title": "Предстоящи международни събития за  27 май  (Агенция \"Фокус\")"}
{"url": "http://www.focus-news.net/news/2019/05/27/2662835/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка:  \r\nДнес ще е предимно слънчево с висока облачност, по-значителна над западната половина от страната. След обяд ще се образуват купести облаци и на отделни места в крайните западни райони ще превали и прегърми. Ще духа до умерен югоизточен вятър. Максималните температури ще са между 26° и 31°, по-ниски по Черноморието. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София:  \r\nЗа улеснение на пътуващите във връзка с предстоящите празници се въвежда реверсивно движение по АМ „Тракия“ в участъка от км 11+530 до км 16+560 /платното посока Бургас е затворено, като движението се осъществява двупосочно в платното посока София, поради ремонтни дейности на виадукти при км 13+140 и км 15+940 както следва:  \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Бургас – София и една лента за посока София – Бургас. Срок от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на пътуващите във връзка с предстоящите празници се въвежда реверсивно движение по АМ „Тракия” в участъка от км 18+530 до км 23+330 /платното посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва:  \r\n- От 25.05.2019 г. – 10,00 ч до 27.05.2019 г. - 10,00 ч. - обособяване на две ленти за посоката Бургас – София и една лента за посока София – Бургас. Срок от 10:00 часа на 23.05.2019 г. до 10:00 часа на 27.05.2019 г. \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Бургас:  \r\nДвижението в участъка Карнобат – Ветрен от км 323+800 до км 359+475 посока Бургас се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.05.2019 г. \r\nАМ „Хемус“:  \r\nОбласт София: \r\nВъв връзка с предстоящите празници се въвежда реверсивно движение по АМ „Хемус” при Потоп в участъка от км 18+230 до км 20+620 /платното посока Варна е затворено, като движението се осъществява двупосочно в платното посока София, поради ремонтни дейности на виадукт при км 19+270 както следва:  \r\n- до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ “Хемус” в участъка от км 33+960 до км 40+310 /платното посока Варна е затворено, като движението се осъществява двупосочно в платното посока София, поради ремонтни дейности на виадукти Коренишки дол при км 36+450 и км 37+920 както следва:  \r\n- до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок: от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ „Хемус” в участъка от км 31+996 до км 33+780 /платното посока София е затворено, като движението се осъществява двупосочно в платното посока Варна, поради ремонтни дейности на виадукт при км 33+600 и тунел “Витиня” както следва:  \r\n- до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок: от 10:00 часа на 23.05.2019 г. до 10:00 часа на 27.05.2019 г. \r\nЗа улеснение на трафика във връзка с предстоящите празници се въвежда реверсивно движение по АМ \"Хемус\" в участъка от км 48+800 до км 53+690 /платното посока Варна е затворено, като движението се осъществява двупосочно в платното посока София, поради ремонтни дейности на виадукт при км 51+360 както следва:  \r\n- до 27.05.2019 г. - 10,00 ч. - обособяване на две ленти за посоката Варна – София и една лента за посока София – Варна.  \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 27.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:  \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nограничения в движението на мпс по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 28.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.; \r\nОбласт Шумен: \r\nДвижението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до28.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 31.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nДвижението в участъка Коритна – Севлиево в района на пътен възел „Дъбрава“ при км 58+965 се осъществява с повишено внимание поради извършване на  ремонтни дейности на пътните връзки. Водачите да се движат със съобразена скорост. Срок до 27.05.2019г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 в посока се осъществява в една лента поради косене на тревни площи. Срок до 31.05.2019 г.; \r\nДвижението в участъка Стара Загора – Димитровград от км 225+600 до км 235+400 в района на околовръстен път на Стара Загора се осъществява в една лента поради ремонтни дейности на асфалтова настилка. Движението на МПС се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 31.05.2019 г.; \r\nПът III-812: Движението по път ІІІ-812 Спанчевци – Вършец от км 2+000 до км 17+000 се осъществява в една лента поради почистване на водостоци и почистване на асфалтовата настилка. Движението се регулира от сигналисти на място. Срок до 27.05.2019 г.; \r\nПът III-8104: Движението по път ІІІ-8104 Замфирово – Боровци от км 1+112 до км 1+120 се осъществява в една лента поради ремонтни дейности на водосток. Движението се регулира от сигналисти на място. Срок до 27.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г. \r\nПът ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 28.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 30.05.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nПът III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 Стара Загора – Старозагорски минерални бани от км 7+000 до км 16+780 се осъществява в една лента поради ремонтни дейности на асфалтова настилка. Движението се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршру", "date": "2019.05.27", "title": "Актуална пътна обстановка"}
{"url": "http://www.focus-news.net/news/2019/05/27/2662818/tass-izbiratelnata-aktivnost-na-evropeyskite-izbori-e-505.html", "text": "Избирателната активност на проведените между 23 и 26 май избори за Европейски парламент е 50,5%, което е с 8% повече, отколкото през 2014 година, съобщи пред журналистите представител на ЕП, предава  ТАСС . \r\nЛидерите на всички партии и кандидатите за поста председател на Европейската комисия в коментарите си за резултатите от изборите на първо място благодариха на европейците за явката. \r\n„Поздравявам всички нас. Не сме виждали такъв резултат от десетилетия\", заяви еврокомисарят по конкуренцията Маргрет Вестагер, която е кандидат за поста председател на Европейската комисия на Алианса на либералите и демократите за Европа. \r\nПрез 1979 г. бяха въведени преки избори за Европейски парламент. На първите избори тя е 61,99%, но след това постоянно намалява, което ясно илюстрира спада на интереса към европейския проект. На изборите през 1999 г. избирателната активност спадна под психологически важната граница от 50% до 49,51%. \r\nСпоред европейските експерти и медиите, тенденцията към отхвърляне през текущата година може да бъде обърната, включително чрез бързата политизация на обществото на фона на нарастващите протестни настроения и преди всичко движението на \"жълтите жилетки\", антиимигрантски речи и многобройни демонстрации в европейските градове под лозунгите за засилване на борбата с изменението на климата. \r\nПревод и редакция:", "date": "2019.05.27", "title": "ТАСС: Избирателната активност на европейските избори е 50,5%"}
{"url": "http://www.focus-news.net/news/2019/05/27/2662838/nimh-shte-bade-predimno-slanchevo-sled-obyad-v-kraynite-zapadni-rayoni-shte-prevali-i-pregarmi.html", "text": "Днес ще бъде предимно слънчево. Ще има разкъсана висока облачност, по-значителна над западната половина от страната. След обяд ще се развие и купеста облачност и на отделни места в крайните западни райони ще превали и прегърми. Ще духа до умерен югоизточен вятър. Максималните температури ще са между 26° и 31°, по-ниски по Черноморието, в София около 26°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология. Атмосферното налягане е малко по-високо от средното за месеца. През деня ще започне бавно да се понижава. Над Черноморието ще бъде предимно слънчево. Ще духа умерен югоизточен вятър. Максимални температури между 21° и 24°. Температурата на морската вода е 16-17°. Вълнението на морето ще бъде 1-2 бала. Над планините ще бъде предимно слънчево. По-значителни временни увеличения на облачността ще има над масивите от Западна България и на отделни места там, след обяд и вечерта, ще превали и прегърми. Вятърът ще е до умерен от юг и с него температурите още ще се повишат. Максималната на височина 1200 метра ще бъде около 20°, на 2000 метра – около 13°.", "date": "2019.05.27", "title": "НИМХ: Ще бъде предимно слънчево, след обяд в крайните западни райони ще превали и прегърми"}
{"url": "http://www.focus-news.net/news/2019/05/27/2662820/afp-enp-pecheli-evropeyskite-izbori.html", "text": "Дясноцентристката Европейска народна партия (ЕНП) печели най-много места в Европейския парламент, но евроскептичните партии постигат сериозно подобряване на позициите си, показват последните прогнози на ЕП, предава  AFP . \r\nЕНП спечели 178 места, ,много по-малко от 216 в предходния парламент, но повече от 152, спечелени от социалистите и демократите, заяви говорителят на парламента Жоме Дюч пред репортери. \r\nПреди това лявоцентристите имаха 185 места. \r\n\"Днес не чувствам истинска мощна победа\", заяви Манфред Вебер, лидерът на ЕНП в парламента с 751 места и кандидат за нов ръководител на Европейската комисия, изпълнителната власт на ЕС. \r\n\"Ние сме изправени пред намаляващ център\", каза Вебер пред журналисти, като се позова на загубата на места от неговата група и социалистите. \r\nРазличните популистки, евроскептични и десни партии спечелиха повече от 150 места, каза Дуч пред репортери. \r\nПревод и редакция:", "date": "2019.05.27", "title": "AFP: ЕНП печели европейските избори"}
{"url": "http://www.focus-news.net/news/2019/05/27/2662841/prezidentat-rumen-radev-shte-prisastva-na-predstavyaneto-na-kniga-za-praktikata-na-federalniya-konstitutsionen-sad-na-germaniya.html", "text": "Президентът Румен Радев ще присъства на представянето на българското издание на книгата „Избрани решения на германския Федерален конституционен съд“. Това съобщиха от  прессекретариата на държавния глава . Събитието ще започне от 10.00 часа в зала „Тържествена“ в Съдебната палата в София.", "date": "2019.05.27", "title": "Президентът Румен Радев ще присъства на представянето на книга за практиката на Федералния конституционен съд на Германия"}
{"url": "http://www.focus-news.net/news/2019/05/27/2662842/v-natsionalniya-institut-na-pravosadieto-shte-se-obsadi-predlozhenieto-na-glavniya-prokuror-sotir-tsatsarov-za-prodalzhavane-optimizatsiyata-na-strukturata-na-rayonnite-prokuraturi.html", "text": "От 13.00 часа в сградата на Националния институт на правосъдието ще се проведе работна среща за обсъждане на предложението на главния прокурор на Република България Сотир Цацаров за продължаване процеса по оптимизиране структурата на районните прокуратури. Това съобщиха от пресцентъра на  Висшия съдебен съвет . Срещата е организирана в изпълнение на решение на Прокурорската колегия по протокол № 14/22.05.2019 г. и ще се излъчва онлайн в реално време чрез интернет страницата на ВСС.  \r\nВ работния форум ще участват членовете на Прокурорската колегия, административни ръководители на апелативните, окръжните и районните прокуратури от съответните съдебни райони. Предлага се процесът за оптимизиране структурата на районните прокуратури да продължи със закриване на 29 районни прокуратури, като на тяхно място бъдат разкрити териториални отделения към 15 районни прокуратури със седалище в областните градове.", "date": "2019.05.27", "title": "В Националния институт на правосъдието ще се обсъди предложението на главния прокурор Сотир Цацаров за продължаване оптимизацията на структурата на районните прокуратури"}
{"url": "http://www.focus-news.net/news/2019/05/27/2662839/reuters-dzheremi-korbin-prizova-za-predsrochni-izbori-ili-vtori-referendum-za-brekzit.html", "text": "Председателят на британската опозиционна Лейбъристка партия Джереми Корбин заяви, че хората във Великобритания трябва отново да изкажат мнението си за Брекзит, или чрез предсрочни избори, или чрез втори референдум, предава  Reuters . \r\n„С дезинтеграцията на Консервативната партия, която не може да управлява и блокиран парламент, този въпрос трябва да бъде отнесен отново до хората, или чрез парламентарни избори, или чрез референдум“, заяви Корбин. \r\n„През следващите дни ще имаме разговори в партията и движението и ще анализираме резултатите от двете страни на разделението около Брекзит“. \r\nПревод и редакция:", "date": "2019.05.27", "title": "Reuters: Джереми Корбин призова за предсрочни избори или втори референдум за Брекзит"}
{"url": "http://www.focus-news.net/news/2019/05/27/2662843/varna-remontni-deynosti-se-izvarshvat-po-avtomagistrala-hemus-v-uchastaka-ot-pv-povelyanovo-do-pv-slanchevo-dvizhenieto-se-osashtestvyava-dvuposochno-v-platnoto-v-posoka-varna.html", "text": "Ремонтни дейности се извършват по автомагистрала „Хемус“ в участъка от п.в. „Повеляново” до п.в. „Слънчево” от км 406 до км 416, движението се осъществява двупосочно в платното в посока Варна. Това съобщиха за  Радио „Фокус“ – Варна  от Агенция „Пътна инфраструктура“. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи, като движението е пренасочено по път I-2 Русе – Варна. Очаква се ремонтните дейности да приключат в рамките на деня. Няма информация за ремонти дейности или проблеми с трафика по автомагистрала „Черно море“ на територията на областта. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Движението по път III-2902 Панорама — Куманово при км 11 трябва да се осъществява с повишено внимание и ограничение на скоростта до 30 км/час поради неравности на асфалтовата настилка.  \r\nКъм момента няма информация за затруднения в движението по републиканската пътна мрежа, както и на входни-изходните точки на Варна. Времето по Черноморието е ясно, условията за пътуване са добри. \r\nБояна АТАНАСОВА", "date": "2019.05.27", "title": "Варна: Ремонтни дейности се извършват по автомагистрала „Хемус“ в участъка от п.в. „Повеляново” до п.в. „Слънчево”, движението се осъществява двупосочно в платното в посока Варна"}
{"url": "http://www.focus-news.net/news/2019/05/27/2662827/bbc-partiya-brekzit-vodi-uvereno-vav-velikobritaniya-malko-predi-kraya-na-broeneto.html", "text": "Оглавяваната от Найджъл Фараж Партия Брекзит води на изборите за Европейски парламент във Великобритания, които се състояха на 23 май, показват резултатите след преброяването на гласовете от 353 от 373 избирателни окръга, предава  BBC . \r\nВъз основа на предварителните резултати, Партия Брекзит, основана през януари 2019 г., получи подкрепата на 31,6% от британците, участвали в изборите за Европейски парламент. Следва да се отбележи, че на последните избори, проведени през 2014 г., ЮКИП получи най-много гласове (26,6%), които сега загубиха почти всички предишни подкрепа и набира само 3,3%. \r\nПревод и редакция:", "date": "2019.05.27", "title": "BBC: Партия Брекзит води уверено във Великобритания малко преди края на броенето"}
{"url": "http://www.focus-news.net/news/2019/05/27/2662846/blagoevgrad-normalno-se-osashtestvyava-dvizhenieto-po-glaven-pat-e-79-i-vtoroklasen-pat-19-simitli-gotse-delchev.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Няма въведени ограничения за движение и ремонтни дейности по пътищата в областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.27", "title": "Благоевград: Нормално се осъществява движението по главен път Е-79 и второкласен път 19 Симитли - Гоце Делчев"}
{"url": "http://www.focus-news.net/news/2019/05/27/2662847/toplofikatsiya-sofiya-zapochva-izpalnenieto-na-neotlozhnite-remonti-i-profilaktika-po-toploprenosnata-mrezha-v-nyakolko-stolichni-kvartala.html", "text": "Започва изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София. В тази връзка подаването на топла вода ще бъде временно спирано. Това съобщиха от пресцентъра на  „Топлофикация София” ЕАД .  \r\nОт 27 май до 31 май 2019 г. ще бъде спряно топлоподаването към следните райони: \r\n- част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; \r\n- част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “; \r\n- част от кв. „Красно село“ между ул. „Хайдушка гора“, ул. „Дойран“ и ул. „Кюстендил“;  \r\n- ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; \r\n- част от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“. \r\nИнформацията за сроковете на спиране на топлата вода и засегнатите квартали  е публикувана в сайта на дружеството –   и във „Фейсбук“ -  . Повече подробности клиентите могат да получат на информационния телефон в кол центъра на компанията – 0 700 11 111.", "date": "2019.05.27", "title": "„Топлофикация София”: Започва изпълнението на неотложните ремонти и профилактика по топлопреносната мрежа в няколко столични квартала"}
{"url": "http://www.focus-news.net/news/2019/05/27/2662849/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм. Това съобщиха от пресцентъра на  Столична община . От 07.00 до 17.00 часа се забранява престоят и паркирането на пътни превозни средства, с изключение на колите на снимачния екип на ул. „Ген. Климент Бояджиев“ между ул. „Поручик Георги Кюмюрджиев“ и ул. „Станислав Доспевски“.", "date": "2019.05.27", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2019/05/27/2662848/evropeyski-izbori-2019-gerb-poluchava-3653-bsp-za-balgariya-3199-vmro-bnd-927-pri-62-obraboteni-protokoli-na-sik-v-rik-kam-700-chasa.html", "text": "ГЕРБ получава 36.53%, „БСП за България” – 31.99%, ВМРО – БНД - 9.27%, при 62% обработени протоколи на СИК в РИК към 7.00 часа. Това съобщи за  Радио „Фокус” – Кюстендил  Красимир Петров, председател на Районната избирателна комисия – Кюстендил. По думите му обработването на протоколите става бавно. Междинните резултати сочат, че ПП ГЕРБ получава 36.53% от гласовете, а „БСП за България” – 31.99%. На трето място се нарежда ВМРО – БНД с 9.27%, следва Демократична България – Обединение с 3.46%. 3.30% получава ДПС. Независимите кандидати Минчо Куминев и Десислава Иванчева получават съответно по 2.02 % и 1.76 %. ПП Атака е с междинен резултат от 1.29 %. \r\nВенцеслав ИЛЧЕВ", "date": "2019.05.27", "title": "Европейски избори 2019: ГЕРБ получава 36.53%, „БСП за България” – 31.99%, ВМРО – БНД - 9.27%, при 62% обработени протоколи на СИК в РИК към 7.00 часа"}
{"url": "http://www.focus-news.net/news/2019/05/27/2662831/reuters-fragmentariziraniyat-parlament-uslozhnyava-izbiraneto-na-lideri-na-es.html", "text": "Задачата да се подберат петте имена, които ще заемат най-високите длъжности в Европейския съюз и които трябва да ръководят неговото бъдеще, стана по-трудна след изборите за Европейски парламент, които подчертаха задълбочаването на политическата фрагментация на блока от 28 държави, предава Reuters. \r\nДвете най-големи центристки групи в настоящия Европейски парламент - Европейската народна партия (ЕНП) вдясно и социалистите и демократите (S&D) отляво - вече няма да притежават мнозинство в новата камара с 751 места, показват предварителните резултати. \r\nОчаква се двете групи вече да имат не 401, както в миналия парламент, а 332 места за следващите пет години, което е далеч от нужните 376 за мнозинство и за одобряването на нов председател на Европейската комисия. \r\n„Ние сме изправени пред свиващ се център“, заяви шпитценкандидатът на ЕНП Манфред Вебер. \"Не виждам мнозинство срещу либералите, не виждам мнозинство срещу социалистите, не виждам мнозинство срещу ЕНП ... Така че това, което искам да направя е да обединим нашите сили и да работим заедно от сега. \r\nСложната парламентарна аритметика ще бъде на масата, когато всички 28 национални лидери на ЕС ще се срещнат във вторник в Брюксел, за да се борят за това кой ще ръководи Комисията, самия парламент, външната политика на блока и централната й банка. Петата най-висока длъжност председателства срещите на върха на ЕС. \r\nТези пет души ще спомогнат за оформянето на отговорите на блока на предизвикателствата от изменението на климата, възраждащата се Русия, управлението на сложните връзки със САЩ и Китай, защитата от кибернетични заплахи и технологичното регулиране. \r\nБорбата за позициите започна още в неделя, -макар и с пълното съзнание за трудността на предстоящата задача. \r\nПреговорите между политическите групи започват в понеделник, като се очаква формирането на либерален съюз между Либералдемократите и „Зелените“, които се представиха много добре в неделя. \r\nСъперникът отляво на Вебер – холандецът Франс Тимерманс, призова за „прогресивен алианс“ на проевропейските сили, въпреки че социалдемократите, либералите и зелените заедно продължават да нямат мнозинство. \r\nКъм тази картина се добавя победата на Марин льо Пен над Макрон във Франция, тази на „Лигата“ в Италия, на „Фидес“ в Унгария и на полската „Право и справедливост“ над обединената опозиция. \r\nВъзможни са и други коалиции в новия парламент, който ще се събере за първи път на 2 юли, но за това са нужни множество партньори в една коалиция. \r\nПреговарящият от Европейския съюз за Брекзит, французинът Мишел Барние и ръководителят на Световната банка, Кристалина Георгиева, са сред кандидатите за председател на Комисията. Социалистите на испанския премиер Педро Санчес спечелиха за втори пореден път изборите в Испания, засилвайки амбицията им да си осигурят най-високата позиция в Брюксел. \r\nНа срещата на 28 май едва ли ще бъде избран председателят на ЕК, но на нея председателят на Европейския съвет Доналд Туск ще получи мандат за консултации, които той се надява да приключи през юни. \r\nГеографията, партийната политика, половия баланс, както и профилите на кандидатите играят важна роля в неясния процес на избиране на ново ръководство на най-големия търговски блок в света. \r\nСлед това Европейският парламент трябва да потвърди подбора. Всеко продължителен спор между националните столици и събранието на блока в Брюксел ще затрудни вземането на трудни решения в Брюксел и ще отслаби позицията на ЕС на световната сцена. \r\nПревод и редакция:", "date": "2019.05.27", "title": "Reuters: Фрагментаризираният парламент усложнява избирането на лидери на ЕС"}
{"url": "http://www.focus-news.net/news/2019/05/27/2662851/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "В едната лента се осъществява движението в участък от ул. „Климент Охридски“ във Велико Търново, причината е свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, а времето – ясно и слънчево. Колони от автомобили има по улица „Магистрална“, в района на Южен пътен възел, п.в. „Качица“ и по бул. „Беляковско шосе“. Натоварен е трафикът и покрай детски градини във Велико Търново. Полицейски патрули има на входовете и изходите на града.  \r\nДвижението по главните и второстепенни пътища в областта е интензивно. Отворен за движение е Проходът на Републиката, но остава в сила опасността от падащи камъни. Тежки инциденти до момента не са регистрирани, но органите на реда призовават водачите да карат внимателно. В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Конструктивни дейности текат и по пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от Областно пътно управление. \r\nЛуиза ТРАНЧЕВА", "date": "2019.05.27", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2019/05/27/2662852/evropeyski-izbori-2019-tsik-gerb-pecheli-3077-bsp-2501-dps-1373-vmro-806-demokratichna-balgariya-69-pri-obraboteni-6124-protokoli.html", "text": "По данни на Централната избирателна комисия при обработени 61.24% протоколи от секционните избирателни комисии ГЕРБ печели 30.77% от гласовете, БСП – 25.01%, ДПС – 13.73%, ВМРО – 8.06%, „Демократична България“ – 6.9%. Това сочи справка на  сайта на ЦИК . Данните са към 7.00 часа тази сутрин. 3.55% са подкрепили ВОЛЯ. Десислава Иванчева печели 1.70%, а Минчо Куминев – 1.27%. „Патриоти за Валери Симеонов“ събира 1.26% от гласовете, а \"Път на младите\" - 1.22%. По 1.15% получават АТАКА и ПП \"Възраждане\".", "date": "2019.05.27", "title": "Европейски избори 2019: ЦИК: ГЕРБ печели 30.77%, БСП – 25.01%, ДПС – 13.73%, ВМРО – 8.06%, „Демократична България“ – 6.9%, при обработени 61.24% протоколи"}
{"url": "http://www.focus-news.net/news/2019/05/27/2662840/evropeyski-izbori-2019-tsik-gerb-pecheli-3076-bsp-2532-dps-1278-vmro-823-demokratichna-balgariya-72-pri-obraboteni-51-protokoli.html", "text": "По данни на Централната избирателна комисия при обработени 51% СИК протоколи в РИК ГЕРБ печели 30.76% от гласовете, БСП – 25.32%, ДПС – 12.78%, ВМРО – 8.23%, „Демократична България“ – 7.2%. Това сочи справка на сайта на  ЦИК.  Данните са към 6.00 часа тази сутрин. 3.59% са подкрепили ВОЛЯ. Десислава Иванчева печели 1.77%, а Минчо Куминев – 1.32%. 1.25% от гласовете събира „Път на младите“. 1.2% са гласували са АТАКА, а 1.19% са подкрепили ПП \"Възраждане\". „Патриоти за Валери Симеонов“ събира 1.16% от гласовете.  \r\nПри обработени 51% от протоколите 31 741 души са гласувалите с \"Не подкрепям никого\".", "date": "2019.05.27", "title": "Европейски избори 2019: ЦИК: ГЕРБ печели 30.76%, БСП – 25.32%, ДПС – 12.78%, ВМРО – 8.23%, „Демократична България“ – 7.2%, при обработени 51% протоколи"}
{"url": "http://www.focus-news.net/news/2019/05/27/2662833/politico-desnite-s-shokirasht-uspeh-v-belgiya.html", "text": "Холандско-говорящите националисти на път да завършат втори във Фландрия, докато в Брюксел печелят Зелените, пише европейската редакция на  Politico . \r\nКрайно дясната Влаамс Беланг спечели голяма победа в тройните избори в Белгия в неделя, като се възползва от загубите на партиите в излизащата правителствена коалиция на премиера Шарл Мишел. \r\nНа север, в холандско-говорящата област Фландрия, предварителните резултати поставят крайнодясната партия на път да завърши на второ място с около 20% от гласовете - ръст от над 14 процентни пункта. Десният Нов фламандски алианс (N-VA) ще остане най-голямата партия в Белгия с около 28% от фламандските гласове, което е спад с почти 5 процентни пункта. \r\n\"Тези избори бяха за нашите хора, а нашите хора трябва да са на първо място\", заяви председателят на Влаамс Беланг Том Ван Грикен  в своята победна реч. \r\nюжната, френско-говорящата част на страната, Валония, ранните резултати сочат, че Реформисткото движение на Мишел (МР) е наравно с доминиращата досега Социалистическа партия -  около 23-24 процента, следвана отблизо от Зелената партия с 21%. \r\nОчаква се в Брюксел холандските и френските „Зелени“ да имат мнозинство. \r\nСъпредседателят на френско-говорящите Зелени (Ecolo) Закия Хатаби каза пред партийната централа в столицата, че \"гражданите, които видяхме да протестират седмица след седмица [за по-силни политики в областта на климата], поискаха алтернатива. И я избраха: Избраха са Еколо“. \r\nРадикално лявата Работническа партия също печели много в цялата страна, като общо ще получи 8%. \r\nКоалиционните партньори на Мишел претърпяха електорални загуби. Фламандската християндемократическа партия CD&V и фламандската либерална партия Open VLD са на път да загубят съответно 3.5 и 1.5 процентни пункта, завършвайки с 15 и 14 процента. \r\nПревод и редакция:", "date": "2019.05.27", "title": "Politico: Десните с шокиращ успех в Белгия"}
{"url": "http://www.focus-news.net/news/2019/05/27/2662857/dobrich-dvizhenieto-po-pat-ii-71-dobrich-silistra-tryabva-da-se-osashtestvyava-s-povisheno-vnimanie-poradi-chastichni-remontni-deynosti.html", "text": "Движението по път II-71 Добрич – Силистра трябва да се осъществява с повишено внимание поради частични ремонтни дейности и се регулира с пътни знаци. Ремонтът продължава до края на този месец, предаде кореспондент на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанцията в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 17 градуса. \r\nЖулиета НИКОЛОВА", "date": "2019.05.27", "title": "Добрич: Движението по път II-71 Добрич – Силистра трябва да се осъществява с повишено внимание поради частични ремонтни дейности"}
{"url": "http://www.focus-news.net/news/2019/05/27/2662853/evropeyski-izbori-2019-gabrovo-gerb-vodi-s-3574-bsp-za-balgariya-2632-dps-839-vmro-816-volya-573-pri-100-obraboteni-protokoli.html", "text": "При 100% обработени протоколи в Габровска област най-много гласове е събрала партия ГЕРБ. Тяхната листа е подкрепена от 35.74% от избирателите в региона, съобщават за  Радио „Фокус“ – Велико Търново  от Районната избирателна комисия. На второ място с близо 10% разлика е „БСП за България“, които са събрали общо 26.32%. Следват ДПС и ПП „ВМРО – Българско национално движение“, които са с подкрепа 8.39% и 8.16%. На пето място е „Воля – Българските родолюбци“ с 5.73%. Останалите, за които габровци и жителите на областта са гласували са както следва – „Демократична България – Обединение  („Да България и ДСБ)“ – 3.87%, Атака – 1.52%, ПП „Възраждане“ – 1.42% и Инициативен комитет за Десислава Иванчева – 1.41%. Агенция „Фокус“  припомня: На предходните  европейски избори през 2014 г.  в 7-ми избирателен район Габрово ГЕРБ получават –40.11 %, „Коалиция за България“ – 17.02 %, ДПС – 9.47 %, България без цензура, ВМРО, ЗНС, Гергьовден – 12.65 %. На  европейските избори през 2009 г.  в 7-ми избирателен район Габрово ГЕРБ получава  30.64 %, „Коалиция за България“ – 18.26 %, ДПС – 6.82 %, за партия „АТАКА“ са гласували  14.35 %, за НДСВ – 10.09 %, за Синята коалиция – 6.97 %. На първите  европейски избори у нас през 2007 г.  в 7-ми избирателен район Габрово ГЕРБ получава 28.96 %, ПЕС- БСП – БСХ – 21.37 %, ДПС – 9.65  %, партия „АТАКА“ – 15.25 %, за НДСВ – 7.25 %. \r\nЛуиза ТРАНЧЕВА", "date": "2019.05.27", "title": "Европейски избори 2019: Габрово: ГЕРБ води с 35.74%, „БСП за България“ - 26.32%, ДПС - 8.39%, ВМРО - 8.16%, ВОЛЯ - 5.73%, при 100% обработени протоколи"}
{"url": "http://www.focus-news.net/news/2019/05/27/2662845/ria-novosti-na-evropeyskite-izbori-v-chehiya-pobedi-partiyata-na-babish-ano.html", "text": "Центристкото движение АНО, председателствано от чешкия премиер Андрей Бабиш, спечели изборите за Европейски парламент (ЕП), се казва в изявление на Чешката статистическа служба (ХСС), предава  РИА Новости . \r\nСпоред ведомството движението АНО печели 21.18% и получава шест места в ЕП, следвана от дясната Гражданска демократическа партия (ГДП), която спечели 14,5% и взима три места, Чешката пиратска партия получи 13,9% от гласовете и също трима депутати. \r\nСпоред изявлението Чешката република има 21 места в ЕП, в резултат на изборите, те се разпределят между седем политически асоциации. Седем жени и 14 мъже ще представляват страната в ЕП. Общо 39 политически асоциации взеха участие в изборите. \r\nИзбирателната активност беше 28,7% и повече от 10% по-висока в сравнение с 2014 г., се казва в изявлението. \r\nПревод и редакция:", "date": "2019.05.27", "title": "РИА Новости: На европейските избори в Чехия победи партията на Бабиш – АНО"}
{"url": "http://www.focus-news.net/news/2019/05/27/2662856/evropeyski-izbori-2019-veliko-tarnovo-gerb-pecheli-3192-bsp-za-balgariya-3032-vmro-948-dps-837-demokratichna-balgariya-505-pri-4054-obraboteni-protokoli.html", "text": "Около 250 са обработените до момента протоколи в Районната избирателна комисия във Велико Търново. Това съобщи за  Радио „Фокус“ – Велико Търново  председателят Десислава Йонкова. По данни публикувани на интернет страницата на Комисията към 7.00 часа това са общо 40.54% от всички изборни протоколи в областта. Най-много гласове до сега е събрала ПП ГЕРБ, като 31.92% от избирателите в региона са дали вота си за тяхната листа. На второ място е „БСП за България“ с 30.32%. Следват ВМРО и ДПС, които са с много близки резултати до сега, съответно с 9.48% и 8.37%. За „Демократична България“ – 5.05%. Останалите партии и кандидати, които избирателите от 4-ти многомандатен регион са подкрепили са „ВОЛЯ – Българските родолюбци“ - 4.11%, Десислава Иванчева  - 1.47%, ПП „Възраждане“ – 1.32% и Минчо Куминчев – 1.27%. \r\nЛуиза ТРАНЧЕВА", "date": "2019.05.27", "title": "Европейски избори 2019: Велико Търново: ГЕРБ печели 31.92%, „БСП за България“ - 30.32%, ВМРО - 9.48%, ДПС - 8.37%, „Демократична България“ – 5.05%, при 40.54% обработени протоколи"}
{"url": "http://www.focus-news.net/news/2019/05/27/2662859/evropeyski-izbori-2019-varna-gerb-pecheli-3343-bsp-za-balgariya-2230-dps-1270-volya-778-vmro-721-pri-obraboteni-5290-sik-protokoli-v-rik-kam-0700-chasa.html", "text": "По данни на Районната избирателна комисия (РИК) във Варна към 07.00 часа на 27 май 2019 г. Това се посочва на страницата на  РИК . ГЕРБ печели най-голям брой от гласоподавателите във Варненска област с 33.43% на проведените избори за членове на Европейския парламент от България. 20 522 от имащите право на глас във Варна и областта са гласували за ПП ГЕРБ. Втора политическа сила е „БСП за България“ с 22.30%, или  13 692 гласа. На трето място  с 12.70% се нарежда „Движение за права и свободи“ – ДПС, на четвърто място е ВОЛЯ – Българските родолюбци със 7.78%. С близки резултати са и ПП ВМРО – Българско национално движение със 7.21%. 5.39% е получила „Демократична България – Обединение (Да България и ДСБ)“. С 1.93% от гласовете е ПП „Възраждане“, с 1.45% са Патриоти за Валери Симеонов (НФСБ и средна европейска класа“. Инициативният комитет на Десислава Иванчева е получил 1.35% подкрепа. \r\nБояна АТАНАСОВА", "date": "2019.05.27", "title": "Европейски избори 2019: Варна: ГЕРБ печели 33.43%, „БСП за България“ – 22.30%, ДПС – 12.70%, ВОЛЯ - 7.78%, ВМРО - 7.21%, при обработени 52.90% СИК протоколи в РИК към 07.00 часа"}
{"url": "http://www.focus-news.net/news/2019/05/27/2662860/pregled-na-osnovnite-temi-v-dobrudzhanskiya-pechat.html", "text": "„Ниска активност на изборите за ЕП в Добричко и в града“, съобщава на първа страница вестник  „Добруджанска трибуна“ . Най-малко са гласоподавателите, упражнили правото си на вот в община Каварна, най-много - в община Крушари. Според анализатори това ще даде преднина на ГЕРБ и ДПС. Изборният ден в областта е преминал при изключително ниска активност на избирателите. „Общински съветници дариха за новия храм“, съобщава изданието. Общинските съветници от Добрич са се включили в благотворителната кампания за набиране на средства за изграждане на православния храм „Свети Лука Кримски“. За пореден път представителите на местната власт са заявили своята съпричастност и са дарили част от месечното си възнаграждение в подкрепа на тази инициатива. Общинският съвет призовава гражданите на Добрич, които припознават каузата като своя, да се включат в благородната инициатива. „Община Добричка с поредната инициатива против насилието“, съобщава изданието. 200 ученици от 13 училища ще участват в концерта на пети юни „Не на агресията, да на песента и танца“ в читалището на село Дончево. Началото е в 13.30 часа. Концертът ще се състои в Народно читалище „Напредък 1942 година“. Входът е свободен.  \r\n„Вяло участие в евроизбори‘2019“, съобщава на първа страница другият регионален вестник  „Нова добруджанска трибуна“ . Вчерашните избори за депутати в Европейския парламент дават интересни факти за анализ, според изданието. Мнозинството добруджанци не гледат оптимистично на настоящото и бъдещо управление на Европейския парламент и са скептично настроени, затова те са предпочели да не отидат до урните. Всекидневникът отделя място на темата за машинното гласуване, което е било възможно вчера и в Добричка област. В град Добрич е имало 41 секции с възможност за машинно гласуване. Имало е такива и в различните общини както и по една секция в 19 села. Вестникът разказва за празника на българското просвещение в Община Тервел. Първи на сцената са се явили вокална студия „Тервел“, които са поставили началото на тържеството с изпълнение на химна на Кирил и Методий. Диана Илиева, заместник-кмет, е поднесла поздрав към обществеността и е връчила отличията на Община Тервел на номинирани от учебни детски заведения в общината за своята работа педагози. Поместени са имената и кратка информация за отличените учители. От спортната страница – „В Каварна е завършил шампионата по тенис на маса за деца“. Читателите могат да видят класирането. Друга новина от спортната страница „Юндер Бейтула с нова републиканска титла във вдигането на тежести“. Състезателят на спортния клуб „Добруджа“ е завоювал отличието в категория до 81 кг при мъжете на състезание в Хасково. От клуба са съобщили, че от 20 до 30 юни е приемът за нови ученици в Спортното училище в Добрич, като желаещите да се занимават с този спорт могат да се явят на изпити за пети шести и седми клас.", "date": "2019.05.27", "title": "Преглед на основните теми в добруджанския печат"}
{"url": "http://www.focus-news.net/news/2019/05/27/2662863/pregled-na-osnovnite-temi-vav-varnenskiya-pechat.html", "text": "„Варненци гласуваха вяло“ е водещото заглавие на вестник  „Черно море“ . Изборният ден във Варна протече нормално. 400 897 души в 3-ти избирателен район имаха право да упражнят своя вот. Всичките 639 секции отвориха навреме, като избирателната активност към 10.00 ч. беше малко над 5%. Едва 13% достигна активността на варненци към 12,30 ч., като за областта към същия час процентът бе 14. Към 17,30 ч. РИК отчете 26,5% изборна активност в областта. Към същия час в селищата от Варненска област за нов европейски парламент са гласували 105 806 души, а в морската столица – 68 960. „Спешно започва събаряне на незаконните къщи в „Максуда“, кацнали на ската над бул. „В. Левски“ е друго заглавие в броя. Земна маса се свлече върху отсечка от новия бул. „Васил Левски“ в района на „Максуда“. В рамките на няколко часа теренът беше разчистен от екипи със специализирана техника. Неприемливо е къщите да седят на ръба и да чакаме да слязат долу, каза още Иван Портних и заяви, че събарянето започва веднага, за да може да се обезопаси скатът. От горната страна на ската ще бъде изграден път, за да има достъп до полиция и пожарна в района. Ще има изградена и ограда, за да не могат да се изхвърлят повече боклуци по ската, който ще бъде залесен, уточни кметът. „С близо 4% са намалели студентите във варненските ВУЗ-ове“ е друг акцент в изданието. С хиляда по-малко са студентите във варненските висши учебни заведения през учебната 2018/2019 година, сочат данните на НСИ. Общият брой на студентите в област Варна, записани в четирите образователно-квалификационни степени „професионален бакалавър“, „бакалавър“, „магистър“ и „доктор“ е 24,6 хил., което е с хиляда, или с 3,7%, по-малко в сравнение с предходната учебна година. „Три награди „Аскеер“ за Варненския драматичен театър“, съобщава още вестникът. С три награди „Аскеер 2019“ бяха удостоени творци, свързани с Варненския драматичен театър. Две от наградите отидоха „Драконът“ от Е. Шварц, реж. Явор Гърдев. Художничката Свила Величкова бе отличена с шестия „Аскеер“ в колекцията си, този път за костюмите на „Драконът в ДТ „Стоян Бъчваров“ – Варна, реж. Явор Гърдев, „Коя гад изяде кашкавала“ в ДТ „Сава Огнянов“ -Русе, реж. Теди Москов, и „Наблюдателите“ в НТ „Иван Вазов“, реж. Явор Гърдев. Композиторът Калин Николов също получи статуетката на войника, дело на скулптора Георги Чапкънов, за авторската музика на „Драконът“ в ДР „Стоян Бъчваров“ – Варна.", "date": "2019.05.27", "title": "Преглед на основните теми във варненския печат"}
{"url": "http://www.focus-news.net/news/2019/05/27/2662855/blagoevgrad-v-grada-shte-se-provede-blagotvoritelnata-initsiativa-dari-detskite-si-knizhki.html", "text": "В града ще се проведе благотворителната инициатива „Дари детските си книжки“. Това съобщиха от  пресцентъра на Община Благоевград . По случай 1 юни – Международен ден на детето, доц. д-р Валентин Василев, обществен посредник на община Благоевград, съвместно с Регионална библиотека „Димитър Талев“ - Благоевград, обявяват дарителска кампания, насочена към насърчаването на ранното детско четене и в подкрепа на стратегията на Община Благоевград за развитие и популяризиране на културния живот в града.  \r\nВсички желаещи да подкрепят кампанията могат да дарят нови или запазени детски книжки в „Детски отдел“ на Регионална библиотека – Благоевград. Кампанията ще започне в 10.00 часа в Регионална библиотека „Димитър Талев“ – Благоевград и ще продължи до края на месец юни.", "date": "2019.05.27", "title": "Благоевград: В града ще се проведе благотворителната инициатива „Дари детските си книжки“"}
{"url": "http://www.focus-news.net/news/2019/05/27/2662864/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-shofyorite-da-sa-vnimatelni-v-otsechkata-ot-km-0-do-km-14.html", "text": "Ремонт се извършва в участък от пътя между Севлиево и село Драгановци, шофьорите да са внимателни в отсечката от км 0 до км 14. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е спокоен. Времето е ясно и слънчево. Настилките са сухи и нормално проходими. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.05.27", "title": "Габрово: Ремонт се извършва в участък от пътя между Севлиево и село Драгановци, шофьорите да са внимателни в отсечката от км 0 до км 14"}
{"url": "http://www.focus-news.net/news/2019/05/27/2662865/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф.  Фритьоф Нансен“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Проф.  Фритьоф Нансен“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „Гечкенли“. \r\nВъв връзка с изграждане на сградно водопроводно отклонение на ул. „Рождество“ в кв. „Овча купел“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Народно хоро“ от ул. „Рождество“ до ул. „Буземска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Рождество“. \r\nВъв връзка с подмяна на сградно водопроводно отклонение на ул. „Нешо Бончев“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Нешо Бончев“ от ул. „Лястовица“ до ул. „Нешо Бончев“ №23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нешо Бончев“ ъгъла с ул. „Лястовица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/27/2662861/evropeyski-izbori-2019-gerb-pecheli-3492-a-bsp-2614-pri-obraboteni-7505-protokoli-za-plovdiv-grad.html", "text": "34.92% печели ГЕРБ в Пловдив град по данни от 16 РИК, към 7.00 часа тази сутрин, съобщиха за  Радио „Фокус“- Пловдив  от комисията на база 75.05% обработени секционни протоколи. За БСП са гласували 26.14% от избирателите в града. ВМРО събира 11.34% от гласовете, \"Демократична България\" - 8.01%, ДПС - 4.30%, ВОЛЯ - 3.49%, ИК за Минчо Куминев - 1.66%, \"Път на младите\" – 1.56%. ИК за Десислава Иванчева има 1.55%. \"Патриоти за Валери Симеонов\" са събрали 1.09%.  \r\nВ града избирателната активност не успя да достигне и 30 %, най-висока обичайно бе в район Централен и най-ниска – район Източен. \r\nПрез целия ден се получиха около 10-ина незначителни сигнала за нарушение на изборния процес.  \r\nЦветана ТОНЧЕВА", "date": "2019.05.27", "title": "Европейски избори 2019: ГЕРБ печели 34.92%, а БСП - 26.14%, при обработени 75.05% протоколи за Пловдив град"}
{"url": "http://www.focus-news.net/news/2019/05/27/2662858/evropeyski-izbori-2019-gerb-pecheli-3286-a-bsp-2846-pri-obraboteni-765-protokoli-za-plovdiv-oblast.html", "text": "ПП ГЕРБ печели 32.86% в Пловдив област, по данни от 17 РИК към 7.00 часа тази сутрин, на база 76.50% от обработените протоколи, съобщиха за  Радио „Фокус“- Пловдив  от комисията. БСП се нарежда след тях с 28.46%. ДПС е събрала 13.24%, ПП ВМРО - 8.11%, ВОЛЯ печели 3.79%. \"Демократична България\" има 3.32%, \"Патриоти за Валери Симеонов\" - 1.63%, АТАКА е събрала 1.07%. Избирателната активност в областта беше под 30 % - 27.04%, като най-много от избирателите излязоха да гласуват в община Куклен – 39%. Брезово – 32% и Ясеновград – 29.55%. Най-слаба избирателна активност има в Кричим - едва 22 % от избирателите са гласували там. \r\nЦветана ТОНЧЕВА", "date": "2019.05.27", "title": "Европейски избори 2019: ГЕРБ печели 32.86%, а БСП - 28.46%, при обработени 76.5% протоколи за Пловдив област"}
{"url": "http://www.focus-news.net/news/2019/05/27/2662867/pravoslavnata-tsarkva-chestva-pametta-na-sv-terapontiy-sofiyski.html", "text": "Православната църква чества паметта на св. Терапонтий Софийски, който пострадал мъченически за Христа през 1555 г. По този повод днес от 9.00 часа в старинния софийски храм „Св. Петка - Стара“, пряко свързан със светеца, ще бъде отслужена Архиерейска света Литургия, предаде репортер на  Агенция „Фокус“ . Литургията е с благословението на Негово Светейшество Софийския митрополит и Български патриарх Неофит. Тя ще бъде оглавена от Негово Преосвещенство Белоградчишки епископ Поликарп, викарий на Софийския митрополит.  \r\nНикола ПЕТКОВ", "date": "2019.05.27", "title": "Православната църква чества паметта на св. Терапонтий Софийски"}
{"url": "http://www.focus-news.net/news/2019/05/27/2662866/pregled-na-osnovnite-temi-v-starozagorskiya-pechat.html", "text": "„В ромския квартал на Стара Загора с машинка гласуваха само членовете на СИК“ е водещо заглавие във  всекидневника „Старозагорски новини“ .  \r\nС участието в розобера и традиционните неделни проповеди обясни относително ниската избирателна активност в четирите ромски секции в старозагорското ОУ \"Христо Смирненски\" застъпник от квартала от 133-та секция. Той беше категоричен, че тазгодишните избори за депутати в Европейския парламент преминават спокойно, като най-голямото събитие в предизборната кампания била сагата дали ще се появят емисари с чанти, пълни с пари. \"Много комшии чакат някой да се бръкне, за да дойдат да гласуват. Иначе просто ще отсвирят изборите. \"Апартаментгейт\" не знам какво значи, мен моят дом и да изкарам за хляба ме интересува. Всеки си е намерил нещо допълнително - на розите, казват, келепирът бил най-голям или пък просто хората работят в чужбина! Затова до 10 часа са гласували точно 48 души от над 1000 души в списъците.\"  \r\nИ ако пред три от секциите в 10 часа беше пусто, пред 134 СИК се беше извила опашка от близо 10 души. Сред чакащите беше и малкият - нямащ и годинка, Али, който се смееше весело в ръцете на дядо си. \"От 10 часа насетне гласуващите се множат, но и тук не са повече от 5.5 - 6 на сто!\", коментираха от комисията. Според един от застъпниците относителното оживление пред 134 секция било заради факта, че в списъка фигурирали ромите - поддръжници на ДПС, а те били и най-дисциплинираните. Доказвала го \"срещата на поколенията\" пред вратата...  \r\nПътят към \"горните\" ромски секции - в ХII СУ \"Стефан Караджа\", пък беше белязан с накъсани агитационни материали както на основните политически участници в евровота, така и на тези от миманса. Изборите явно се оказаха безинтересни за две-три карета белотаджии и бриджьори, които се интересуваха най-вече кой как ще изкара ръката, а не коя партия колко депутати ще вкара в ЕП.  \r\nВ една от ромските секции - 138-а, имаше машинно гласуване, до 10:30 часа от него се бяха възползвали само членовете на СИК и... нито един друг гласоподавател от квартала, дал вота си за европейското бъдеще на България.  \r\n„Всички жалби в РИК - Стара Загора, до евровота - единствено и само от БСП“ пише още на страниците на вестника.  \r\nДо старта на изборите за Европейски парламент всичките 8 жалби, получени в Районната избирателна комисия - Стара Загора, са от БСП, съобщи вчера председателят на комисията Теодора Крумова.  \r\nНай-активни се оказаха казанлъшките социалисти, подали 6 жалби до РИК за нарушение на Изборния кодекс, а останалите 2 са от БСП - Стара Загора. Недоволни от решенията на РИК, на два пъти от БСП са се жалвали пред Централната избирателна комисия, а по единия от случаите е сезиран и Върховният административен съд.  \r\nПрипомняме, че жалбите на местните социалисти станаха факт през последните 3 - 4 дни, след като водещи социологически агенции обявиха ГЕРБ за първа политическа сила в последните си проучвания преди евровота.  \r\nКулминацията в жалбоподаването беше на 23 май, когато от БСП - Казанлък, сезираха МВР за купуване на гласове в полза на ГЕРБ. Още същия ден обаче от Областния предизборен щаб на ГЕРБ - Стара Загора, определиха твърденията им не просто като лъжа, а като свидетелство за политическия фалит на БСП, чието единствено политическо оръжие са клеветите и манипулациите. \"Казанлъшката червена организация вярно следва линията на Корнелия Нинова и Елена Йончева, които превърнаха БСП от социалистическа партия в организация - производител на фалшиви новини и недвусмислени лъжи\", се казва още в позицията на ПП ГЕРБ.  \r\nВ деня на изборите Казанлък отново беше овладян от \"бунтарски\" дух, като в РИК бяха получени нови два сигнала - за скандал между анкетьори и членове на СИК и за разлепване на агитационни материали на неуказани места. Този път единият от сигналите беше от ГЕРБ, но до редакционното приключване на \"Старозагорски новини\" не станаха известни решенията на РИК.  \r\n„Взрив в сушилен цех на \"Кастамону България\" обгори трима работници“ гласи друго заглавие във всекидневника.  \r\nВзрив в цех за изсушаване на фини частици към Завода за производство на дървесни плоскости \"Кастамону България\" край павелбанското село Горно Сахране рани трима от работниците, които са с различна степен на изгаряния.  \r\nИнцидентът е станал малко преди 12:00 часа в неделя, на място са отишли два пожарни автомобила, гасенето е продължило близо час. Унищожени са около 200 кв. м от помещението, където при температура от 300 градуса по Целзий става изсушаването на финия дървесен прах, използван в технологичния процес за направата на плоскостите. Пострадалите Стефан Гудев (60 г.), Цанко Бурназов (39) и Мехмед Сечкин (30) са с обгаряния от 8 до 20 процента. След първоначален преглед във Филиала за спешна медицинска помощ - Казанлък, са транспортирани за лечение към УМБАЛ \"Свети Георги\" - Пловдив, в Клиниката по изгаряния. Останалите петима работници се отървали само с уплахата, коментираха запознати.  \r\nДо късно следобед в неделя вървеше предварителен оглед на местопроизшествието, на първо време е образувано досъдебно производство за трудова злополука със средни телесни наранявания на повече от един човек, уточниха от Районна прокуратура - Казанлък. За пожара е била уведомена и РЗИ - Стара Загора, но нямало данни за опасно задимяване в района.  \r\nОт ръководството на \"Кастамону България\" отказаха какъвто и да е коментар за случилото се в неделния ден. Най-възрастният пострадал е от Горно Сахране, Сечкин наскоро дошъл да работи тук от родния си Смолянски край, а Бурназов е от село Дунавци.  \r\nТепърва предстои да се установят конкретните причини за взрива и дали става дума за умисъл, или е плод на нехайство и неспазване на технологичните изисквания. Бивши служители на 50-годишната фабрика, позната повече със старото си име \"Габровница\", разказват, че подобни пожари е имало и в миналото, преди скъпите ремонти. Най-опасно било в съседния цех, където за слепването се ползват силно отровни химикали.", "date": "2019.05.27", "title": "Преглед на основните теми в старозагорския печат"}
{"url": "http://www.focus-news.net/news/2019/05/27/2662868/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2019.05.27", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/05/27/2662869/sport-atalanta-shte-uchastva-v-shampionskata-liga-za-parvi-pat.html", "text": "Аталанта завърши на трето място в крайното класиране в Серия А. Отборът от Бергамо победи с 3:1 при домакинството си на Сасуоло в двубой от 38-ия кръг на италианския шампионат. Това дава право на тима да участва за първи път в най-престижния турнир по футбол на Стария континент - Шампионската лига, заедно с Ювентус, Наполи и Интер. \r\nЗа Лига Европа се класираха четвъртия и петия в крайното класиране - Интер и Рома.", "date": "2019.05.27", "title": "Спорт: Аталанта ще участва в Шампионската лига за първи път"}
{"url": "http://www.focus-news.net/news/2019/05/27/2662862/evropeyski-izbori-2019-ruse-gerb-vodi-s-3036-bsp-za-balgariya-2716-vmro-1212-dps-781-demokratichna-balgariya-546-pri-obraboteni-3512-protokoli-kam-700-chasa.html", "text": "ПП ГЕРБ води в Русенска област с 30.36% при обработени 35.12% от протоколите в региона. Това съобщиха за  Радио „Фокус“ – Велико Търново  от Районната избирателна комисия. Данните са към 7.00 часа тази сутрин. На второ място е „БСП за България“ с 27.16%. Следват ВМРО и ДПС, които тук имат разлика около 5% до сега. За тях са гласували съответно 12.12% и 7.81%. На пето място е „Демократична България – Обединение (Да България и ДСБ) – с 5.46%. Следват „ВОЛЯ – Българските родолюбци“ – с 3.91%, Минчо Куминчев – с 2.34%, ПП „Възраждане“ – 1.74% и Десислава Иванчева, за която са гласували 1.57% от избирателите в Русенска област. \r\nЛуиза ТРАНЧЕВА", "date": "2019.05.27", "title": "Европейски избори 2019: Русе: ГЕРБ води с 30.36%, „БСП за България“ - 27.16%, ВМРО - 12.12%, ДПС - 7.81%, „Демократична България\" - 5.46%, при обработени 35.12% протоколи към 7.00 часа"}
{"url": "http://www.focus-news.net/news/2019/05/27/2662870/veliko-tarnovo-bez-voda-e-chast-ot-kv-kolyu-ficheto.html", "text": "Без вода е част от кв. „Колю Фичето“ във Велико Търново, съобщи  слушател на Радио „Фокус“ – Велико Търново . Водоподаването в района е преустановено около полунощ. Вероятната причина е авария, но няма официална информация от ВиК „Йовковци“. Засегнати са живущите на улица „Полтава“.", "date": "2019.05.27", "title": "Велико Търново: Без вода е част от кв. „Колю Фичето“"}
{"url": "http://www.focus-news.net/news/2019/05/27/2662872/denyat-27-may-v-balgarskata-istoriya.html", "text": "На 27 май 1850 г. населението в Белоградчишко се вдига на въстание. Поредният бунт на българите прераства в най-голямото въстание в Северозападна България от първата половина на ХІХ в. \r\nНа този ден през 1866 г. в Букурещ е създаден Таен български централен комитет. Негов инициатор е Иван Касабов, помощник на Г. С. Раковски. Създаването на организацията е повлияно от идеята на румънски либерали за “свещена коалиция” между българи и румънци и за създаване на “влахо-българската държава”. На 27 май 1985 г. в Рим започва процес срещу Сергей Антонов и задочно - срещу Тодор Айвазов и Жельо Василев, за съучастие в атентата срещу папата.  Тодор Шишков - възрожденски учител и книжовник.   Симеон I Велики, Тодор Боров – журналист, литературен историк, библиограф, редактор; Таньо войвода…  2016 г.  \r\nПрезидентът Росен Плевнелиев поиска Конституционният съд да се произнесе за три от въпросите на референдума, иницииран от \"Шоуто на Слави\". Единият е да се гласува ли и дистанционно по електронен път при произвеждане на изборите и референдумите; вторият е за намаляване на броя на народните представители до 120 и третият е дали директорите на областните дирекции на МВР и началниците на районните управления в областните дирекции на МВР да се избират с мажоритарна избирателна система с абсолютно мнозинство в два тура. 2016 г.  \r\nПостоянният представител на България в ООН Стефан Тафров е носител на най-високото италианско отличие - Орденът на Звездата на Италия, степен \"Офицер\" (Cavaliere Ufficiale dell'Ordine della Stella d'Italia). 2009 г.  \r\nПрезидентът на Р България връчва Орден „Стара планина“ втора степен на Костадин Динчев „за изключително големите му заслуги към Република България в областта на културата.\" 2009 г.  \r\nПрезидентът на Р България връчва Орден „Св. св. Кирил и Методий“ първа степен на Велислава Дърева „за големите ѝ заслуги в областта на културата“. 2007 г.  \r\nРайонният съд в Триполи оправдава българските медицински сестри по делото за клевета. Съдът отхвърля исканията на либийските офицери, които настояват за обезщетение от близо 23 млн. долара. Решението на Районния съд е положителна стъпка - това е становището на президента Георги Първанов. Според президента независимо, че решението подлежи на обжалване, то дава надежда за цялостния справедлив изход на делото срещу нашите сънароднички. \r\nБългарската страна изразява удовлетворение от днешното решение на съда в Триполи, заявява Димитър Цанчев. Адвокат Осман Бизанти определи присъдата като справедлива и съобразена със закона. \r\nЛибийската фондация “Кадафи” “Кадафи” е потвърдила в декларация, публикувана на официалната й страница, че либийските семейства са приели основните искания на ЕС, което ще доведе до приключване на процеса в близко бъдеще. Български общественици коментират освен резултата от делото и обидното отношение към медиците, показано в блог на македонски гражданин. 2006 г.  \r\nПредставители на СДС няма да участват повече в предавания, водени от журналиста Георги Коритаров. Това се казва в официална позиция на партията във връзка със събитията от скандала с досиетата – публичното огласяване на едно от тях и последвалите признания на журналиста Георги Коритаров. Като причина за взетото решение от СДС посочват, че е неморално агентите и доносниците да участват активно във формирането на общественото мнение в България. “Смятаме, че вниманието на обществото – макар и 16 години след рухването на комунизма - трябва да бъде привлечено не от драмата на тези, които са доносничили, а от драмата на тези, за които е било донасяно”, се посочва още в позицията на СДС. От партията настояват да се разкрият досиетата на всички служители на бившата Държавна сигурност. Според сините това не би било акт на отмъщение, а “акт на морално пречистване на българската нация”. 2006 г.  \r\nФИФА включва гола на Йордан Лечков срещу Германия в Топ 50 на Световните първенства. \r\nИзпълнението на Лечков с глава на 10 юли 1994 година попада сред Топ 50 в историята на Световните първенства в класацията \"Гол на столетието\". Попадението на легендарния халф е публикувано в официалния сайт на ФИФА за Световното първенство в Германия. Лечков се нарежда в престижната класация до имена като Диего Марадона, Пеле, Гаринча, Боби Чарлтън, Сократес, Йохан Кройф, Лотар Матеус и други. 2005 г.  \r\nИталианското правителство приема ратифицирания от България и Румъния Договор за присъединяване на България и Румъния към Евросъюза. 2004 г.  \r\nПрезидентът Георги Първанов участва на 11-та среща на президентите от Централна Европа. Форумът се провежда в румънския черноморски курорт Мамая на 27 и 28 май. Участие вземат държавните глави на 16 европейски страни: Австрия, Германия, Унгария, Чехия, Полша, Словения, Словакия, България, Румъния, Албания, Босна и Херцеговина, Македония, Сърбия и Черна гора, Хърватия, Молдова Украйна. 1993 г.  \r\nСДС внася вот на недоверие на правителството на проф. Любен Беров заради побоя над председателя на Народното събрание Стефан Савов. Впоследствие вотът е отхвърлен. \r\nКъм правителството на Любен Беров са искани шест вота на недоверие. Мотивите за всеки един от тях са съответно заради побой над председателя на Народното събрание Стефан Савов, заради преговорите по външния дълг, заради правителствено постановление за местните такси, заради антисоциална политика, заради престъпността и заради неспособност на премиера да организира и ръководи правителството. 1985 г.  \r\nВ Рим започва процес срещу Сергей Антонов и задочно - срещу Тодор Айвазов и Жельо Василев, за съучастие в атентата срещу папата. \r\nНа 13 май 1981 година Папа Йоан Павел II е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, а 21-годишната Роуз Хил от Ямайка е леко ранена в рамото. Арестуван е мъж от турски произход, за когото се предполага, че и в миналото е отправял заплахи към Папата. Името на задържания е Мехмед Али Агджа. Към момента на извършване на атентата той е на 23 години. Задържането му става възможно благодарение на намесата на събралите се на площада богомолци. Те избиват от ръцете му 9-милиметров \"Браунинг”. След залавянето му Али Агджа заявява: \"Моят живот не е важен\". По думите на Агджа той пристига в Италия на 9 май 1981 г. на летище в Милано и два дни по-късно отива в Рим. Полицията открива бележки, написани на турски език. Съдържанието на една от тях е: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан. По-късно в съдебния процес е замесено името на българския гражданин Сергей Антонов. Той е арестуван на 25 ноември 1982 г. Преди това работи в БГА \"Балкан\" и се занимава с багажа на летището. Основният обвинен за покушението срещу папата – Али Агджа, никога не се е срещал с обвинения Антонов и с другите двама бивши служители на посолството - Василев и Айвазов. Този факт е доказан по време на процеса. Оправдателна присъда на тримата българи по случая е издаден на 29 март 1986 г. \"поради недостиг на доказателства\". 1941 г.  \r\nПо време на Втората световна война, след постъпки от София, от немските лагери са освободени около 12 700 македонски българи военнопленници. 1925 г.  \r\nИзвършена е публична екзекуция чрез обесване на извършителите на атентата в катедралата \"Св. Крал\" Марко Фридман, Петър Задгорски и Георги Коев. Това е последна публична екзекуция в Европа. 1878 г.  \r\nПо заповед на княз Александър Дондуков руските войски заемат окупираните от сърбите, по време на Руско-турската война, Трън и Цариброд. \r\nКняз Александър Дондуков­Корсаков е роден на 12 септември 1820 г. Участва в Руско-турската война 1877-1878 г. След смъртта на Вл. А. Черкаски на 19 февруари 1878 г. е назначен за руски императорски комисар в България на 16 април 1878 г. и възглавява Съвета на управлението. Подкрепя активно всенародното движение на българския народ против несправедливите решения на Берлинския конгрес 1878 г. и съдейства за изграждането на гимнастическите дружества в Източна Румелия. Напуска България след прекратяване срока на Временното руско управление в страната и пристигането на избрания за български княз Александър I Батенберг. След завръщането си в Русия е ген.-губернатор на Одеса, после – на Харков. В края на живота си е член на Държавния съвет. Умира на 15 април 1893 г. 1870 г.  \r\nВасил Левски преминава от Румъния в България. Целта на му е да изгради широка мрежа от комитети, които да се заемат с практическата подготовка на бъдещата българска революция. Само за около година и половина той успява да създаде комитети в почти всички по-големи български селища, като по този начин поставя основите на Вътрешната революционна организация (ВРО). Начело на ВРО Левски поставя Ловешкия централен комитет, известен още и под името Привременно правителство в България. Връзките с Букурещкия комитет се осъществяват чрез Данаил Попов, български търговец, живеещ в Турну Мъгуреле. 1866 г.  \r\nВ Букурещ е създаден Таен български централен комитет. Негов инициатор е Иван Касабов, помощник на Г. С. Раковски. Създаването на организацията е повлияно от идеята на румънски либерали за “свещена коалиция” между българи и румънци и за създаване на “влахо-българската държава”. Идеята пропада, но подкрепян от Одеското българското настоятелство, ТЦБК продължава да работи. Предвижда се създаването на революционна мрежа в България и сред емиграцията. Дейците на ТЦБК са склонни към различни политически комбинации. През 1867 г. те изпращат до султан Абдулазис и Великите сили Мемоар за създаването на дуалистична турско-българска монархия, по модела на Австро-Унгария. По този начин ТЦБК смята, че ще се постигне политическо освобождение на България. Според Мемоара страната ни трябва да получи пълна административна автономия със султански наместник християнин, Народно събрание, собствена армия, конституция и самостоятелна Българска църква. Противоречивите оценки на Мемоара причиняват сътресения в ТЦБК и поради идейни противоречия комитетът се разпада през 1868 г. Приемници на ТЦБК са Българския революционен централен комитет, Българското общество и “Млада България”. 1850 г.  \r\nНаселението в Белоградчишко се вдига на въстание. Поредният бунт на българите прераства в най-голямото въстание в Северозападна България от първата половина на ХІХ в. В научната литература то се назовава обикновено като Видинско въстание, но неговият обхват е много по-голям. Видинското въстание предизвиква широк международен отзвук и принуждава Високата порта да предприеме конкретни действия за прилагане на аграрната реформа в този регион. 1387 г.  \r\nДобруджанският деспот Иванко сключва договор с генуезката търговска колония в Пера (квартал в Константинопол). Договорът, с който двете страни сключват “добър и истински вечнотраен мир”, гарантира свободно и сигурно движение на търговците от двете страни; защита от вреди както на поданиците и селищата на Иванко, така и на генуезките търговци; приемане на генуезки консул, който да се грижи за интересите на генуезките търговци, и др. Той определя размера на вносните мита за генуезките търговци на 2 %, като специално подчертава безмитната търговия с луксозните и скъпи стоки “кораби, злато, сребро, бисери или други скъпоценности”. Регламентирането на отношенията между двете договарящи се страни след поредица от конфликти и взаимни нападения и обири по море и суша стабилизира положението на добруджанския деспот в черноморския район. Неговата икономическа активност, в значителна степен ориентирана към морската търговия, е важен фактор за пълната му самостоятелност в отношенията със съседните страни, включително и с Търновското царство. На тази дата са родени: 1833 г.  \r\nРоден е Тодор Шишков - възрожденски учител и книжовник. Първоначално учи в гръцко училище в родния си град Търново (до 1847 г.), впоследствие и в Елена (1849 г.-1851 г.) при Н. Михайловски. След това следва в Сорбоната и Колеж дьо Франс в Париж в годините между 1861-1865 г. Запознава се със западноевропейската и руската литература. Кореспондент е на вестник “Камбана”. През 1866 г. посещава лекции във Филологическия факултет в Прага като стипендиант на П. Берон. Бил е учител в Килифарево, Велико Търново, Стара Загора и Сливен. В периода 1871-1873 г. е директор на Българското училище в Цариград. След Освобождението е управител на канцеларията на губернатора във Варна и Шумен (1880 г.-1888 г.), председател е на Свищовския окръжен съд. Редактор е на вестник “Свободна България”. Тодор Шишков е либерал-просветител с туркофилски схващания по определени въпроси. Той е един от авторите на проекта за създаване на смесени турско-български училища. Издава учебници по математика, граматика, история, енциклопедични книги (“Малка енциклопедия, или Първоначални познания за децата”, 1885 г.). Пише статии по въпроси на българския правопис, събира и обнародва фолклор. Изказва се по въпроси на българската литература. Популяризира делото на Ю. Венелин. Автор е на историческата драма “Велизарий” (1873 г.), на комедията “Не ще може, или Глезен Мирчо” (1873 г.), на “Начална българска граматика” (1872 г.), “Елементарна словесност в два курса …” (1873 г.), “История на българския народ” (1873 г.), на драмата “Хубава Недялка, или България под турското иго” (1881 г.) и др. Умира през 1896 г. На тази дата умират: 2002 г.  \r\nУмира Лиляна Албанска. Тя е родена в 1917 г. в окупирания по време на Първата световна война от българската армия в Скопие в семейство на учители. Албанска завършва гимназия в София в 1936 г., а през 1940 г. завършва славянска филология в Софийския университет. Работи като учителка в гимназия в София през 1941 година. По време на българското управление във Вардарска Македония през Втората световна война, в периода 1942–1944 г. е библиотекарка в новооснованата Народна библиотека в Скопие. Започва работа в Народната библиотека в София в 1945 г., където работи до края на живота си. От 1965 до 1977 година ръководи Научна секция по библиотекознание. Албанска има изключителен принос към развитието на библиотечното дело в България. Особено ценен принос има и към развитието на библиотектите и практиката на каталогизация и организация на библиотечните фондове в България. Албанска поставя основите и развива широка дейност в организацията на свободните каталози за чуждестранна литература в България и междубиблиотечното книгозаемане. Лиляна Албанска е организатор и редактор при превеждането и издаването на български език на „Библиотечно-библиографска класификация“ в 30 тома. 1993 г.  \r\nУмира Тодор Боров – български журналист, литературен историк, библиограф, редактор. Той е роден на 30 януари 1901 г. в Лом. Завършва славянска филология в СУ \"Св. Кл. Охридски\". Специализира източноевропейска история, библиография и вестникознание в Берлинския университет (1924 г.-1927 г.). Библиотекар е в Университетската библиотека към СУ “Св. Климент Охридски” за периода 1929-1931 г. и в библиотеката при централното управление на Българска земеделска и кооперативна банка (1931-1944 г.). Тодор Боров е създател и директор на ББИ \"Елин Пелин\" (1941-1964 г.), директор е на Народната библиотека за годините между 1944–1949 г. През 1943 г. получава научна степен доцент, а през 1952 г. - професор в СУ \"Св. Кл. Охридски\" по библиотекознание и библиография. От 1952 г. до 1969 г. е ръководител на катедра \"Библиотекознание и библиография\". Член е на Съвета за духовните ценности при Държавния съвет (1971-1975 г.)., редактира в. \"Развигор\" (1921-1924 г.), сп. \"Бълг. книга\" (1930 г.), сп. \"Подслон\" (1935-1942 г.). Редактор и съставител е на съчинения на Хр. Смирненски (1931-1932 г.; 1948 г.; 1951-1952 г.), на Елин Пелин (1938 г.), които са преиздавани многократно. След 1944 г. сътрудничи на вестниците \"Отечествен фронт\", \"Работническо дело\", \"Труд\", \"Литературен фронт\", на сп. \"Простори\", \"Септември\", \"Ново време\". Тодор Боров е основополагаща фигура в българската библиография, библиотекознание, книгознание и култура на библиотечното дело. 1925 г.  \r\nУмира подполковник Георги Костадинов Коев. Той е роден на 20 септември 1878 г. във Велико Търново. Завършва Военното училище в София през 1898 г. Участва в Балканската война (1912-1913 г.) и в Първата световна война (1915-1918 г.). През 1919 г. е уволнен от армията. Георги Коев е един от сътрудниците на Военната организация на БКП. Арестуван и съден е на процеса по дело ¹ 599/1925 срещу участниците в Атентата в църквата “Св. Неделя”. Осъден е на смърт чрез обесване. 1902 г.  \r\nУмира Агапий (дякон Ангел Войнов) - български възрожденски просветител и духовник. Той е роден през 1838 г. Завършва гръцка гимназия на о. Халки. През 1868 г. е учител в новото българско училище във Воден. Изгонен от гръцките власти, след което се премества в българското училище в Струмица през 1870 г. Преследван е отново от гръцкото духовенство. През 1873 г. е принуден да напусне Струмица. Със съдействието на общината в Петрич провежда частни занимания с учениците. 1876 г.  \r\nУмира Таньо войвода след като четата му е нападната от многобройна потеря, подсилена от стотина конници редовна войска. Ден преди това четниците водят изтощителен бой до Керчан баир край с. Араплар (днес Априлово). Това става след като едва се спасяват в района на с. Хайдар (днес Кардам), където отново се бият. \r\nТаньо Стоянов е роден в Сливен. През 1873 г. за революционна дейност е арестуван и заточен в Диарбекир, откъдето успява да избяга и през 1875 г. и пристига в Румъния. По време на Априлското въстание 1876 г. той организира чета от около 20 души, с която на 16 май се отправя от Олтеница към Тутракан и оттам на юг към Стара планина, за да подпомогне въстаниците от Втори - Сливенски, революционен окръг. Предварително е съгласувано едновременното преминаване на четата на Таньо войвода и тази на Христо Ботев. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо войвода слиза на българския бряг на 16 срещу 17 май, а Ботев - по обяд на 17 май. Пътят на четата на войводата минава през Лудогорието край турски и смесени българо-турски села. Скоро след това четата е открита и по следите й тръгват потери. 927 г.  \r\nПо време на приготовления за война с Византия от сърдечен удар умира цар Симеон I Велики. Веднага след възкачването му на престола през 893 г. отношенията с Византия се изострят, тъй като византийският император Лъв VI Философ мести тържището на български стоки от Цариград в Солун. Византийският владетел отказва да промени тази разпоредба и в защита на българските търговци Симеон I навлиза в Източна Тракия и разбива византийците при Одрин. В отговор император Лъв VI влиза в съюзни отношения с маджарите, които нахлуват в българските земи и на територията на днешна Добруджа разбиват изпратената срещу тях войска на княз Симеон. Князът и болярите му са принудени да се оттеглят в крепостта Дръстър и да започнат преговори за мир. По време на преговорите с Лъв Хиросфакт българският владетел успява да сключи съюз с печенегите и съвместно с тях да разгроми маджарите. След като укрепва тила си, Симеон насочва войските си на юг и през 896 г. нанася тежко поражение на ромеите при Булгарофигон. Византийският император е принуден да подпише мирен договор, с който се възстановява статуквото отпреди 894 г. От 894 до 913 г. отношенията между двете държави са мирни. Вероятно в този период българите трайно овладяват земите на днешна Западна Македония и Албания. През 904 г. арабите, водени от Лъв Триполитански, завладяват и опустошават Солун. От това се възползва и княз Симеон и макар войските му да не завладяват Солун, българо-византийската граница е изместена на 20 км северно от Солун. Войната започва през 913 г. и е предизвикана от пренебрежителното отношение на съимператора Александър, поел властта поради малолетието на император Константин VII, спрямо българското пратеничество. През 913 г. Симеон I стига до стените на Цариград. Византия е принудена да му признае титлата цар на българите, въпреки че следващата година го анулирала. Тогава българските войски нахлули отново в Източна Тракия и превземат Одрин. На 20 август 917 г. в Ахелойската битка византийската войска е обкръжена и избита. Следва второ поражение при Катасирти и патриарх Николай Мистик апелира за спиране на войната и подписване на мир. Междувременно византийската дипломация успява да раздвижи сърбите в тила на княз Симеон. Симеон изпраща срещу сърбите войска начело с кавкан Теодор Сигрица и Мармиас. Те залавят сръбския княз Петър Гойникович и поставят на престола княз Павел Бранович. През 918 г. българските войски достигат Пелопонес и Егейските острови. Свикан е църковен събор, на който Симеон I се провъзгласява за император на ромеите, а българският архиепископ е провъзгласен за патриарх. През 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново стига до стените на Цариград. Византия иска да започнат преговори за мир и въпреки че мир не е сключен българите снемат обсадата. По време на царуването на Симеон I Велики България достига своето най-голямо политическо, военно и културно могъщество. Той е вторият владетел след Карл Велики, който придобива титла, равнозначна на тази на византийския император. Българската църква си извоювала автокефалност, а България се превръща в духовен център на славянския свят. Втората българска столица - Велики Преслав, става един от основните културни центрове на Югоизточна Европа и град, който по великолепие съперничи на Цариград. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.27", "title": "Денят 27 май в българската история"}
{"url": "http://www.focus-news.net/news/2019/05/27/2662875/plovdiv-dvizhenieto-se-osashtestvyava-samo-v-izprevarvashtata-lenta-v-uchastaka-ot-106-km-do-119-km-na-am-trakiya-v-posoka-burgas-poradi-remont.html", "text": "Нормално се осъществява движението на територията на Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита по пловдивския участък на АМ „Тракия“ и по пътищата Пловдив - Карлово и Пловдив - Асеновград - Смолян. Пътните настилки на територията на областта са сухи и нормално проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Остава забранено и преминаването на камиони над 5 тона по пътя Плодовитово - Първомай при км 6 в района на мост над река Марица. Причината за въведеното ограничение е намален габарит на пътното платно на стоманения мост на река Марица. Обходният маршрут е по пътя Стара Загора - Поповица и път І-8 София - Пловдив - Свиленград. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nНормално се извършва движението и на територията на град Пловдив към този час. Натоварен е трафикът в централната градска част и по входно-изходните артерии. Струпване на автомобили има по булевардите „Руски“, „Христо Ботев“, „Васил Априлов“, „Цар Борис III Обединител“, „Марица-юг“, „Кукленско шосе“, „Пещерско шосе“, „Брезовско шосе“ и „Санк Петербург“. Пътните настилки са сухи и нормално проходими. \r\nТони МИХАЙЛОВ", "date": "2019.05.27", "title": "Пловдив: Движението се осъществява само в изпреварващата лента в участъка от 106 км до 119 км на АМ „Тракия“ в посока Бургас поради ремонт"}
{"url": "http://www.focus-news.net/news/2019/05/27/2662871/evropeyski-izbori-2019-burgas-gerb-vodi-s-3110-bsp-za-balgariya-2233-dps-1812-vmro-696-pri-9106-obraboteni-protokoli-kam-700-chasa.html", "text": "ПП ГЕРБ води с 31.10% в Бургаска област, при 91.06% обработени СИК протоколи в РИК. На второ място с близо 10% разлика е „БСП за България“, които са събрали общо 22.33%. Трети са ДПС със 18.12%. ВМРО събира 6.96%. Това сочи справка на сайта на  ЦИК . Данните са към 7.00 часа На пето място са „Демократична България – Обединение“ с 4.00%. Останалите, за които бургазлии и жителите на областта са гласували са както следва Патриоти за Валери Симеонов – 3.95%, Воля -Българските родолюбци – 2.95%, Път на младите – 1.49% и ИК за Христо Симеонов – 1.40%. \r\nДеница ДИМИТРОВА", "date": "2019.05.27", "title": "Европейски избори 2019: Бургас: ГЕРБ води с 31.10%, „БСП за България“ - 22.33%, ДПС - 18.12%, ВМРО - 6.96%, при 91.06% обработени протоколи към 7.00 часа"}
{"url": "http://www.focus-news.net/news/2019/05/27/2662844/evropeyski-izbori-2019-pernik-gerb-pecheli-3883-bsp-za-balgariya-2855-pp-vmro-balgarsko-natsionalno-dvizhenie-969-pri-obraboteni-7761-sik-protokoli-v-rik.html", "text": "По данни към 07.00 часа на 27 май 2019 г. и обработени 77.61% СИК протоколи в РИК, ГЕРБ е първа политическа сила в област Перник с 38.83% от гласовете на проведените избори за членове на Европейския парламент от България. Това показва справка на сайта на  Районна избирателна комисия – Перник . Втора политическа сила е \"БСП за България\" с 28.55%. Трети се нареждат от ПП ВМРО – Българско национално движение с 9.69%. С 3.93% се нарежда „Движение за права и свободи“ – ДПС. 3.76% подкрепа е получила партия Воля – Българските родолюбци. 3.58% е получила партия „Демократична България – Обединение“ (Да България и ДСБ). С 2.14% подкрепа се нарежда КП „Коалиция за България“. 1.80% подкрепа е получил Инициативен комитет за Десислава Петрова Иванчева; 1.22% – Атака. \r\nНатали СТЕФАНОВА", "date": "2019.05.27", "title": "Европейски избори 2019: Перник: ГЕРБ печели 38.83%, \"БСП за България\" – 28.55%, ПП ВМРО – Българско национално движение – 9.69%, при обработени 77.61% СИК протоколи в РИК"}
{"url": "http://www.focus-news.net/news/2019/05/27/2662850/evropeyski-izbori-2019-blagoevgrad-gerb-pecheli-3343-bsp-za-balgariya-2562-vmro-1493-dps-773-demokratichna-balgariya-599-pri-obraboteni-4352-sik-protokoli-v-rik-kam-0700-chasa.html", "text": "По данни към 07.00 часа на 27 май 2019 г. и обработени 43.52% СИК протоколи в РИК, ГЕРБ е първа политическа сила в Област Благоевград с 33.43% от гласовете на проведените европейски избори. Това показва справка на сайта на  Районна избирателна комисия – Благоевград . Втора политическа сила е БСП за България с 25.62%. Трети се нареждат от ПП ВМРО – Българско национално движение с 14.93%. С 7.73% се нарежда „Движение за права и свободи“ – ДПС. 5.99% подкрепа е получила „Демократична България – Обединение“ (Да България и ДСБ). 2.67% е получила партия \"Воля\" – Български родолюбци. 1.51% подкрепа е получил Инициативен комитет за Десислава Петрова Иванчева; 1.27% – „Път на младите“ (НДСВ и Новото време); 1.07% – Инициативен комитет за Минчо Христов Куминев. \r\nНатали СТЕФАНОВА", "date": "2019.05.27", "title": "Европейски избори 2019: Благоевград: ГЕРБ печели 33.43%, \"БСП за България\" – 25.62%, ВМРО – 14.93%, ДПС - 7.73%, „Демократична България“ - 5.99%, при обработени 43.52% СИК протоколи в РИК към 07.00 часа"}
{"url": "http://www.focus-news.net/news/2019/05/27/2662874/evropeyski-izbori-2019-shumen-zatrudneniya-pri-otchitaneto-na-mashinniya-vot-v-dve-sektsii-bavyat-otchitaneto-na-kraynite-rezultati-ot-izborite-v-oblastta.html", "text": "Затруднения при отчитането на машинния вот в две секции бавят отчитането на крайните резултати от изборите в област Шумен, предаде репортер на  Радио „Фокус“ - Шумен . Дилян Нанев, говорител на РИК - Шумен, посочи, че гласовете, дадени чрез хартиена бюлетина и чрез машина, са броени разделно, като в основния протокол е отчетено само гласуването с хартиена бюлетина. „Броят на гласовете е отчетен вярно, но не е разнесен правилно в протокола, което създава грешката. Всички цифри от разписката за машинно гласуване трябва да са нанесени в основния протокол, иначе при проверката му се отчита грешка, той не може да бъде приет от „Информационно обслужване“, съответно и от РИК“, обясни Дилян Нанев. Районна избирателна комисия - Шумен решава дали проблемът е технически или ще се наложи повторно преброяване на бюлетините. \r\nИвелина ИВАНОВА", "date": "2019.05.27", "title": "Европейски избори 2019: Шумен: Затруднения при отчитането на машинния вот в две секции бавят отчитането на крайните резултати от изборите в областта"}
{"url": "http://www.focus-news.net/news/2019/05/27/2662873/die-sueddeutsche-zeitung-sled-evropeyskite-izbori-predstoi-bitka-v-ep.html", "text": "Най-тиражираният германски вестник -  Die Sueddeutsche Zeitung , извежда основните заключения след неделното гласуване на европейските избори. Първото от тях е, че традиционните партии губят значителна подкрепа от електората си. Второ: десните сили все пак не събраха подкрепата, която социологическите проучвания предвиждаха. И трето – в Европейският парламент става много трудно намирането на мнозинство.  1)Християндемократите и социалдемократите губят значителна подкрепа \r\nРезултатът в Германия представлява европейска тенденция в това отношение: Християндемократите и социалдемократите загубиха по няколко десетки мандата и така за първи път загубиха общото си абсолютно мнозинство. Причините за това варират в различните страни, разбира се, но като цяло, популярните партии загубиха връзка с много от по-младите избиратели. В Западна Европа борбата срещу изменението на климата е тема, в която тази тенденция е най-очевидна. В Източна и Южна Европа картината за социалдемократите и християндемократите е още по-мрачна, подчертават от редакцията. \r\nВъв ФРГ изглежда големият победител са „Зелени“. Спрямо последното гласуване през 2014 г. партията събира 7,2% по-голяма подкрепа.  \r\nВ парламентарните групи на новия Европейски парламент може да се стигне до смени на властта. В продължение на месеци европейските социалдемократи  хвалят „другарите“ си в Португалия и Испания, които са на власт. Тенденцията продължава: тъй като партията на премиера Педро Санчес явно спечели изборите, Испания ще стане най-голямата делегация в групата на социалдемократите. Броят на германските депутати в групата на ЕНП пада, за разлика от австрийските, чиито брой се увеличава.  2) Избирателната активност е от полза за най-големия кандидат \r\nВ идните часове и дни започва търговията около най-важните служби - в допълнение към главните постове за Европейския съвет и Европейския парламент, предстои избирането на нов председател на Европейската комисия.  \r\nВодещите кандидати са Манфред Вебер и Франс Тимерманс. В тяхна помощ идва високата избирателна активност на неделните избори.  \r\nВсички политици в Брюксел приветстваха решението на европейците да излязат и да упражнят правото си на глас. И всички апелираха към държавните и правителствените ръководители, които ще се срещнат в Брюксел във вторник вечерта: не пренебрегвайте вота на избирателите. Причините за високата избирателна активност обаче могат да бъдат много различни. В Обединеното кралство например тя може би е провокирана от гнева за Брекзит, за други страни – от укриването на данъци от големи компании като „Амазон“ например. Трети се тревожат за последиците от глобалното затопляне или от желанието за по-добра защита на външните граници.  3) Зелена вълна  и в същото време - зелена пустиня \r\nВ Германия „Зелени“ отбелязват рекорден резултат. В национален мащаб те са втората най-силна сила, в някои области - например в Шлезвиг-Холщайн или Хамбург - дори изпревариха ХДС. За германските „зелени“ в Европейския парламент това означава голям успех и увеличаване на броя на мандатите им. „Зелените“ спечелиха много гласове и в държави като Франция или Ирландия. Според прогнозите, парламентарната им група в новия парламент ще нарасне от 52 на 67 места. 4)Евроскептиците се увеличават - но не са толкова силни, колкото се очакваше \r\nТези избори често бяха определяни като „съдбоносен избор“ между защитниците на ЕС и онези, които искат да го унищожат отвътре. Сега е ясно: в следващия Европейски парламент, който се създава на 2 юли, ще бъдат представени повече от 100 депутати, които искат по-малко интеграция и понякога представляват крайно десни позиции.  \r\nСпоред избирателните проучвания дясната националистическа „Лига“ събира малко под 30% от гласовете в Италия. Резултатът на „Алтернатива за Германия“ също е далеч по-слаб от очакваното. Разбира се, силното представяне на националните популистки партии в Полша и Унгария показва колко успешна е постоянната критика срещу ЕС. Но и тук увеличението е ограничено в сравнение с 2014 година.  5)Парламентът става все по-фрагментиран \r\nВ настоящия си вид Европейската народна партия (ЕНП) продължава да бъде най-силната политическа група в Европейския парламент. Но дали този факт сам по себе си е достатъчен, за да утвърди претенцията на партията за поста председател на ЕК? Социалдемократите, либералите, „зелените“ и другите леви сили ще направят всичко в следващите дни, за да вгорчат живота на ЕНП. Ако успеят да организират „прогресивно мнозинство\" срещу християндемократите, структурата на властта в Брюксел може да се промени драстично. \r\nЕдно е ясно - времето на съвместното мнозинство от ЕНП и социалдемократите свърши. Европейският парламент е отражение на разнородните и разпокъсани общества в страните от ЕС. Въпреки че това ще затрудни мнозинството, ЕП трябва да стане много по-политически фрагментиран. И това не е най-лошата новина в тази изборна нощ: в бъдеще в Страсбург и Брюксел ще има повече аргументи. Тереза Герова", "date": "2019.05.27", "title": "Die Sueddeutsche Zeitung: След европейските избори: Предстои битка в ЕП"}
{"url": "http://www.focus-news.net/news/2019/05/27/2662854/evropeyski-izbori-2019-dobrich-bsp-za-balgariya-pecheli-2788-gerb-2187-dps-2071-vmro-782-volya-696-db-313-pri-obraboteni-5550-protokoli-kam-700-chasa.html", "text": "„БСП за България“ печели 27.88%, ГЕРБ – 21.87%, ДПС – 20.71%, ВМРО – 7.82%, ВОЛЯ – 6.96%, ДБ – 3.13% при обработени 55.50% СИК протоколи в РИК, предаде кореспондент на  Радио „Фокус” – Варна . Патриоти за Валери Симеонов са събрали 1.81%, Атака – 1.31%. Данните на ЦИК за областта са към 7.00 часа. Към този час бюлетините с „Не подкрепям никого“ са 623.  \r\nЖулиета НИКОЛОВА", "date": "2019.05.27", "title": "Европейски избори 2019: Добрич: „БСП за България“ печели 27.88%, ГЕРБ – 21.87%, ДПС – 20.71%, ВМРО – 7.82%, ВОЛЯ – 6.96%, ДБ – 3.13%, при обработени 55.50% протоколи към 7.00 часа"}
{"url": "http://www.focus-news.net/news/2019/05/27/2662876/evropeyski-izbori-2019-stara-zagora-gerb-pecheli-3247-bsp-za-balgariya-2905-dps-801-vmro-793-volya-569-pri-obraboteni-5483-kam-700-chasa.html", "text": "Към 7.00 часа при обработени 54.83% протоколи на секционни избирателни комисии, 32.47% от избирателите в Старозагорски избирателен район са дали своя вот за кандидатите за Европейски парламент на ПП ГЕРБ. Това съобщиха за  Радио „Фокус”  от Районна избирателна комисия – Стара Загора. 29.05% са гласувалите за „БСП за България”, 8.01% за Движение за права и свободи, 7.93% за ПП ВМРО – Българско национално движение, 5.69% за ВОЛЯ, за Демократична България – 4.92%, за ПП „ Възраждане” – 1.61%, ИК за Десислава Петрова Иванчева - 1.53% и за Патриоти за Валери Симеонов – 1.33%. \r\nИзбирателната активност в Старозагорска област на провелите се избори за Европейски парламент е 32%. Общият брой на упражнилите правото си на глас в областта е 93 256.  \r\nСлавяна ГАЙДАРОВА", "date": "2019.05.27", "title": "Европейски избори 2019: Стара Загора: ГЕРБ печели 32.47%, „БСП за България” - 29.05%, ДПС - 8.01%, ВМРО - 7.93%, ВОЛЯ - 5.69%, при обработени 54.83% към 7.00 часа"}
{"url": "http://www.focus-news.net/news/2019/05/27/2662879/pregled-na-osnovnite-temi-vav-velikotarnovskiya-pechat.html", "text": "„Едва 25.7% от хората в областта отидоха до урните до 17.30 часа“ е заглавие от първа страница на областния всекидневник  „Янтра ДНЕС” . Спокойно и почти вяло премина вотът за Европейски парламент в региона. Изборният ден започна точно в 7 часа сутринта без проблеми във всички 417 секции на територията на област Велико Търново. „Абитуриенти яхнаха трактор, камион и автобус“, пише още вестникът. С трактори, камиони, мотори, автобуси, скъпи коли и спортни автомобили на платформа преминаха по улиците на В. Търново абитуриентите в две поредни вечери. Абитуриентските вълнения за няколко часа изместиха предизборните страсти. „Отчуждиха имоти за изграждане на две великотърновски улици“ е друга новина от днес. Страница пета ни разказва за това как великотърновци почетоха празника на буквите. Във вестника ще откриете и материали за това как гласуваха местни управници, представителите на политическите партии от региона и кандидати за евродепутати. „Краси Балъков: Това е най-перфектното изпращане, за което съм мечтал“ е новина от спортните страници.  \r\n„Евроизборите не успяха да закарат много хора до урните“ е заглавие от другия областен ежедневник  „Борба“ . 25.71% активност отчете Районната избирателна комисия в област Велико Търново към 17/30 часа. Само няколко часа преди да приключи изборния ден, гласа си бяха дали 54 997 от общо 213 945 избиратели. „Деветокласничка от СУ „Вела Благоева“ заминава за САЩ по програма YES“ е друга новина от днес. Деветокласничкатаа от СУ „Вела Благоева“ Виктория Маринова ще участва в едногодишен културен обмен по програма YES. Тийнейджърката е единственото дете от област В. Търново, което тази година е преминало успешно през целия процес на кандидатстване. „15 педагози от областта получиха наградата „Неофит Рилски“, пише още „Борба“, а статията ни разказва как премина награждаването. „Отрязаха мераците на фирма да застрои над старата столица 40 дка гора, купена по 15 ст. за квадрат“ е друга новина от днес. В областния ежедневник ще намерите и материал за това как премина Деня на българската просвета, култура и писменост във Великотърновска област.", "date": "2019.05.27", "title": "Преглед на основните теми във великотърновския печат"}
{"url": "http://www.focus-news.net/news/2019/05/27/2662877/evropeyski-izbori-2019-kardzhali-dps-pecheli-6624-gerb-1530-bsp-za-balgariya-769-pri-obraboteni-5855-ot-protokolite-kam-700-chasa.html", "text": "По данни от РИК към 7.00 часа ДПС води с резултати 66.24%, ГЕРБ получава 15.30% от гласовете на избирателите в областта. Това съобщиха от  РИК - Кърджали . Обработени са 58.55% от  секционните протоколи, постъпили в РИК. За „БСП за България“ са гласували 7.69% от имащите право да гласуват от седемте общини в област Кърджали. На четвърто място по резултати е ДОСТ с 3.89%, ВМРО е пета политическа сила с 1.57%, ВОЛЯ – българските родолюбци с 1.07%, Демократична България с 0. 99%, Патриоти за Валери Симеонов с 0.48% и Атака с 0.34 %. \r\nДарина ДЕЕНИЧИНА", "date": "2019.05.27", "title": "Европейски избори 2019: Кърджали: ДПС печели 66.24%, ГЕРБ - 15.30%, „БСП за България“ - 7.69%, при обработени 58.55% от протоколите към 7.00 часа"}
{"url": "http://www.focus-news.net/news/2019/05/27/2662883/sofiya-negovo-visokopreosveshtenstvo-lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-sv-vaznesenie-gospodne-v-botevgrad.html", "text": "От 9.00 часа Негово Високопреосвещенство Ловчанският митрополит Гавриил ще оглави Архиерейска света Литургия в храм „Св. Възнесение Господне“ в Ботевград, предаде репортер на  Агенция „Фокус“ . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин. Иконата ще остане в този храм за поклонение до 17.00 часа, когато ще бъде пренесена в другия ботевградски храм „Успение на Пресвета Богородица\".  \r\nНикола ПЕТКОВ", "date": "2019.05.27", "title": "София: Негово високопреосвещенство Ловчанският митрополит Гавриил ще оглави архиерейска света Литургия в храм „Св. Възнесение Господне“ в Ботевград"}
{"url": "http://www.focus-news.net/news/2019/05/27/2662881/denyat-27-may-v-svetovnata-istoriya.html", "text": "На този ден през 1703 г. руският цар Петър І Велики основава Санкт Петербург. Сто и осемдесет години по-късно в Москва се състои коронацията на руския император Александър ІІІ. На този ден през 1960г. в Турция е извършен военен преврат. \r\nПрез 2006 г. земетресение с магнитуд 6,2 по скалата на Рихтер разлюлява остров Ява (Индонезия) и отнема живота на 4 600 души. Макс Брод - писател, композитор и журналист, Кристофър Лий - актьор, Хенри Кисинджър - американски дипломат.  Николо Паганини - италиански цигулар и композитор, немският физик, нобелов лауреат за физика – Ернст Руска, първият министър-председател на независима Индия Джавахарлал Неру.  2018 г.  \r\nВ Колумбия се провежда първи тур на президентските избори. Това са първите президентски избори в Колумбия след сключването на мирния договор между правителството и бунтовническата групировка FARC. Кандидатът на дясната партия Демократичен център Иван Дуке и бившият кмет на колумбийската столица Богота - Густаво Петро, се класират за втори тур, който ще се състои на 17 юни. 2018 г. \r\nШествие на крайнодесни с призиви срещу исляма се състои в Берлин. Лидери на германската популистка партия Алтернатива за Германия (АзГ) отправят послания против исляма пред събралите се хиляди техни поддръжници в германската столица. Около 2000 полицаи от цяла Германия са разположени на различни места, за да предотвратят евентуални сблъсъци. 2018 г. \r\nКандидатът за министър-председател на Италия Джузепе Конте се отказва от мандата си за сформиране на правителство, даден му на 23 май. Това се случва, след като президентът Серджо Матарела отхвърля кандидатурата на 82-годишния евроскептик Паоло Савона за министър на икономиката. 2016 г.  \r\nПрезидентът на Италия Серджо Матарела е присъдил ордена на посланик Тафров заради неговия принос за развитието на българо-италианските отношение и за разпространението на италианския език и култура по света. 2015 г.  \r\nПо молба на властите в САЩ в Швейцария са арестувани седем високопоставени чиновници на ФИФА. 2011 г.  \r\nНад 100 човека са ранени при сблъсъци между демонстранти от движението „15 май“ и полицията, която се опитва да разпръсне участниците, събрали се на седящ протест в Барселона. Сблъсъци има и в град Лерида, западно от Барселона, където около 100 души се противопостав на опитите на полицията и общинските служби да разтурят лагера им. Протестиращите настояват за реформа на демократичната система в страната, срещу политическите партии, увеличаващата се безработица, корупцията и намалените социални разходи. Сред ранените има полицаи и журналисти. 2006 г.  \r\nЗеметресение разлюлява остров Ява (Индонезия). То е с магнитуд 6,2 по Скалата на Рихтер и отнема живота на около 4 600 души. 2000 г.  \r\nШотландски фермери обявяват, че ще се борят за обезщетения, след като правителството на Великобритания им препоръчва да изкоренят посевите си. Предполага се, че хиляди хектари земя в Шотландия за засети с генно-модифицирани семена. Продуктът е внесен от Канада и близо 500 фермери в Обединеното Кралство са ги използвали. Въпреки, че според Министерството на Земеделието в Лондон семената са безвредни, то настоява посевите да бъдат унищожени. Правителството съветва фермерите да вземат законови мерки срещу доставчиците “Адванта Сийдс”. 1999 г.  \r\nКарла дел Понте - главен обвинител на Международният Трибунал в Хага за военни престъпления, повдига обвинение срещу Слободан Милошевич и още четирима души. Те са обвинени във военни престъпления и престъпления срещу човечеството, извършени по време на войната в Косово. 1997 г.  \r\nНАТО и Русия подписват \"Основополагащ акт за сътрудничество\", който създава натовско-руски съвет по европейска сигурност. 1996 г.  \r\nРуският президент Борис Елцин се среща за първи път с чеченски бунтовници. Те се договарят за прекратяване на огъня. 1994 г.  \r\nРуският писател Александър Солженицин се завръща в родината си след 20-годишно принудително изгнание на Запад. \r\nАлександър Исаевич Солженицин е роден на 11 декември 1918 г. в Кисловодск. Той е руски писател хуманист и общественик; академик от 1997 г. Произхожда от семейство на руски интелигенти. Малко след раждането му неговият баща - офицер, загива при нещастен случай. Солженицин израства в Ростов на Дон. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ. От есента на 1941 г. е в действащата армия, а от есента на 1942 г. офицер, командир на батарея за звуково разузнаване. Като командир на батарея служи на различни фронтове по време на Втората световна война. Арестуван е през февруари 1945 г. и осъден на 8 години концлагер. През 1952 г. Солженицин заболява от рак на стомаха, от който се излекува в ташкентската болница през 1954 г. Престоят му там е отразен в повестта Раково отделение. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област (Централна Русия), след което се заселва в Рязан. Става известен като писател след публикуването на повестите “Един ден на Иван Денисович” (1962 г.) и “Матьориният двор” (1963 г.); и двете са публикувани в сп. “Новûй мир” от А. Т. Твардовски. След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. изпраща писмо, в което се обявява против цензурата. След като му е присъдена Нобелова награда през 1970 г, той отказва да напусне СССР и не присъства на церемонията по нейното връчване. След излизане на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия. През 2002 г. учредява награда на свое име. Неин пръв носител е писателят В. Распутин. Солженицин е автор е на книгите: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971 г.-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993 г.-1995 г., т. 1-2), “Публицистика” (т. 1-2, 1995 г.-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (т. 1-8). 1974 г.  \r\nЖак Ширак е избран за министър-председател на Франция. \r\nТой е роден на 29 ноември 1932 г. в Париж. Завършва с отличие престижния лицей Луи льо Гран, Института за политически науки (Institut d'études politiques de Paris), Националното училище по управление (École nationale d'administration (ENA), специализира в Харвардския университет в САЩ. 30-годишен започва работа в администрацията на министър-председателя Помпиду, и при Жискар д'Естен. Народен представител е от 1967 г. През 1972-1974 г. заема последователно три министерски поста в правителството на Пиер Месмер - за връзки с парламента, на селското стопанство, на вътрешните работи. От 1974 г. оглавява голистката партия Сбор за републиката. След победа на парламентарните избори през същата година застава начело на правителството. Две години по-късно, 44-годишен, Ширак печели убедително изборите и става кмет на Париж, където управлява в продължение на 18 години. Превръща се в един от най-уважаваните политици в страната. През 1979 г. става депутат в Европейския Парламент. На 7 май 1995 г. е избран за президент на Френската република. Веднага след встъпването в длъжност подновява ядрените опити в атола Муруроа, прекратени с мораторим три години преди това, и предизвиква силни протести по целия свят. През 1997 г. разпуска парламента, тъй като иска стабилно мнозинство, за да извърши оспорваните стопански реформи, и насрочва парламентарни избори. Губи ги, Жоспен става министър-председател и президентът е принуден на сложно сътрудничество в продължение на пет години. През 2002 г. печели втори президентски мандат с голямо предимство пред десния екстремист Льо Пен. 1963 г.  \r\nПартията Кенийски Африкански Народен Съюз (КАНУ) на Джомо Кенията печели първите в страната всеобщи избори. Тя печели 83 от общо 124-те места в кенийското правителство. На 1 юни 1963 г. Джомо Кенията става първият министър-председател на Кения. На 12 декември е обявена независимостта на Кения, а през декември 1964 г. страната е обявена за република. Джомо Кенията е избран за първия президент на страната. Благодарение на него Кения влиза в Обединените Нации (ОН), сключва търговски споразумения с Уганда и Танзания и привлича външни инвестиции. Джомо Кенията е преизбран за президент през 1966 г. и през 1974 г. Умира на 22 август 1978 г. 1960 г.  \r\nВ Турция е извършен военен преврат. \r\nВ края на 50-те години Турция изпада в състояние на остра политическа криза. В тази обстановка възникват тайни офицерски организации (в Истанбул и Анкара) и започва подготовка за извършване на военен преврат. Подготовката за преврата се ръководи от военния комитет в Анкара. През втората половина на 1958 г. той се оглавява от армейски генерал Джемал Гюрсел, наскоро заел поста командващ сухопътните сили на страната. Той е офицер от кариерата, участник в кемалисткото движение, служил през 1922 г. под командването на Исмет Иньоню. В навечерието на метежа правителството го изпраща в принудителен отпуск, но това не пречи на военния комитет да осъществи отдавна готвения преврат. Рано сутринта на 27 май 1960 г. предварително набелязаните правителствени учреждения в Истанбул и Анкара са взети под контрол от военните, президентът Баяр, министър-председателят Мендерес и други първенци на режима са арестувани, а Анкарското радио съобщава, че турските въоръжени сили са взели властта в свои ръце, че скоро ще се произведат свободни и честни парламентарни избори и властта ще се предаде на тези, които ги спечелят. Още същия ден военните комитети в Анкара и Истанбул се обединяват в Комитет за национално единство (КНЕ), а за негов председател е избран ген. Гюрсел. Този комитет поема цялата власт в страната. Всички политически партии преустановяват дейността си. От затворите са освободени задържаните от предишния режим журналисти и студенти и се разрешава разпространението на спрени дотогава издания. Назначава се комисия от професори юристи, начело с ректора на Истанбулския университет, която да изработи нова конституция, сформира се временно правителство, оглавено от ген. Гюрсел (трима от министрите са военни, а останалите - неутрални в политическо отношение технократи). Освен премиерския пост генералът поема и Министерството на отбраната и главното командване на армията. 1950 г.  \r\nАмериканският певец Франк Синатра дебютира по телевизията. 1943 г.  \r\nПо време на Втората световна война (1939-1945 г.) във Франция е създаден Националният съвет на съпротивата. На учредително конспиративното заседание проведено в Париж, под егидата на дьо Гол, се приемат множество пълномощия по организацията на вътрешната борба в окупираната страна. 1936 г.  \r\nАнглийският лайнер \"Куин Мери\" потегля от Саутхемптън за Ню Йорк с над 1 800 пътници. 1883 г.  \r\nВ Москва се състои коронацията на руския император Александър ІІІ. \r\nАлександър III Александрович е втори син е на Александър II, от династията Романови. Той е наричан от народа Миротвореца. Участва в Руско-турската война (1877-1878 г.) като командир на Русенския отряд. За бойни заслуги е награден с ордена \"Свети Георги\" четвърта и трета степен. Заема престола след убийството на баща му от крайните радикали. Управлението му се свързва с отказ от либералната политика от предходния период, а във външнополитически план Русия се сближава с Франция. Опитите на Александър III да се намесва в политическия живот на България довеждат до прекъсване на отношенията между двете страни. 1703 г.  \r\nРуският цар Петър І Велики основава Санкт Петербург. \r\nПетър I Велики е роден през 1672 г. Той е руски цар от 1682 г. и е първият руски император (от 1721 г.). Син е на цар Алексей I Михайлович, от династията Романови. Наследява короната от Фьодор III през 1682 г. и царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии). Страната е разделена на губернии. През 1703 г. построява новата столица Санкт-Петербург. Поверява на Светия синод управлението на църквата, като я отделя от държавата. Използва опита на западноевропейски държави в развитието на промишлеността, търговията и културата. За да получи излаз на Черно море, отвоюва Азов от турците през 1696 г. През 1700 г. обявява война на Швеция, но претърпява неуспех при обсадата на Нарва. През 1709 г. нанася поражение при Полтава на шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен през 1711 г. Губи Азов, но чрез Нищадския договор получава Лифландия, Естландия, Карелия и част от Финландия. 1679 г.  \r\nАнглийският парламент приема т.н. Хабеас корпус акт, защитаващ гражданите срещу неоправдано задържане и затваряне. Основните му принципи впоследствие залягат в американската конституция. 1328 г.  \r\nНа френския престол се възкачва първият представител на династията Валоа – Филип VІ. Той започва Стогодишната война с Англия (1337-1453). При неговото управление увеличаването на данъците и военните действия подриват стопанството на Франция и разоряват народа. Филип VI присъединява към кралския домен областите Брие, Дафине и гр. Монпелие. 1299 г.  \r\nВенеция и Генуа подписват мирен договор, с който слагат край на 38-годишната война помежду си. С договора се установява контролът на Генуа над Ривиера Лигуре и се потвърждава властта на Венеция над Адриатика. На тази дата са родени: 1966 г.  \r\nРоден е Шон Кини – барабанист на групата “Alice In Chains”. Интересът му към музиката е вдъхновен от баба му, която е член на групата “The Cross Cats”. На 9-годишна възраст Шон Кини също става част от групата. 1956 г.  \r\nРоден е Джузепе Торнаторе - италиански режисьор и сценарист. Започва кариерата си като фотограф. Филмите му са заснети в традицията на италианския неореализъм. От 1979 г. работи в националната телевизия RAI. Става известен с филма “Ново кино “Парадизо” (1988 г.; “Оскар за най-добър чуждестранен филм”). Филмография: “Гангстерът” (1985 г.), “Всички са добре” (1990 г.), “Специално в неделя” (1991 г.), “Чиста формалност” (1994 г.), “Човекът със звездите” (1995 г.), “Легенда за пианиста” (1998 г.), “Малена” (2000 г.). 1930 г.  \r\nРоден e Джон Барт - американски писател, представител на жанра «черен хумор». През 1972 г. за книгата си “Химера\" получава наградата за американска литература. Други негови книги са „Дуниазада\", “Краят на пътя”, “Сатирикът Джайлс”, “Изгубени в стаята на смеха” и др. 1923 г.  \r\nРоден е Хенри Кисинджър - американски дипломат от немски произход. \r\nХенри Алфред Кисинджьр полага клетва като 56-и държавен секретар на САЩ на 22 септември 1973 г. и остава на този пост до 20 януари 1977 г. Съветник е на американския президент по въпросите на националната сигурност от 20 януари 1969 г. до 3 ноември 1975 г. Д-р Кисинджьр получава нобеловата награда за мир през 1973 г. за личния му принос в прекратяването на Виетнамската война. 1922 г.  \r\nРоден e Кристофър Лий - актьор. Изиграл много роли на злодеи, сред които Чудовището на Франкенщайн, Дракула и Фу Манчу. Най-прочутата му роля е кръвопиеца Граф Дракула. По време на Втората Световна война служи в Кралските Военно Въздушни Сили и в специалните сили. Награден е за доблестна служба и има чин лейтенант. След демобилизацията през 1946 г. Лий влиза в киноиндустрията. Участва в театрални и оперни постановки и записва радио-пиеси по цял свят. Снима се е в руски, италиански, френски, немски и испански филми. Лий е играл в над 250 филма и телевизионни постановки. Някои от най-известните са: “Дракула”, “Сламеният човек”, “Частният живот на Шерлок Холмс”, “Тримата мускетари” и “Четиримата мускетари”, “Мъжът със златния пистолет”, “1941”, “Летище ‘77”, “Гремлини 2”, “Джина”, “Слийпи Холоу” и “Властелинът на пръстените”. През 1978 г. е водещ на шоуто “Събота вечер на живо”. Лий е единственият, изиграл едновременно ролите на Шерлок Холмс и брат му Майкрофт, играл е персонажите, които са екзекутирали английския крал Чарлз І и френския крал Луи ХVІ. Той е изпълнявал сам всички каскади и е почетен член на три съюза на каскадьорите. Между книгите, издадени от него са автобиографията му “Висок, смугъл и страховит”, “Архивите на великите злодеи”, “Филмите на Кристофър Лий” и “Кристофър Лий: Оторизирана екранна история” от Джонатан Ръгби. Лий е записан в “Книгата на Гинес за филмови факти и постижения” като международната звезда с най-много екранни участия. През 1994 г. получава наградата “Dilys Powell” на Лондонската филмова критика за работата си като актьор и приноса си към киноиндустрията. 1907 г.  \r\nРодена е Рейчъл Карсън – американска биоложка. Книгите й вдъхновяват движенията за опазване на околната среда. В периода 1925-1929 г. учи в Девическия колеж в Пенсилвания (днес Чатмански Колеж). Печели стипендия да продължи образованието си в Университета Джон Хопкинс в Балтомор. През 1932 г. завършва Зоология там. След това Карсън започва работа в американското Бюро по рибарство, като сценарист на радио-шоуто “Романтика под водата”. През 1936 г. е назначена за младши биолог. По-късно става главен редактор на всички издания на Службата за риба и дивеч към Правителството. През 1940 г. започва да пише книги за своите изследвания на морския свят. През 1952 г. напуска правителствената си служба, за да се посвети на писане. През 1957 г. започва да пише най-известната си книга “Тихият извор”, която е публикувана през 1962 г. Книгата подтиква президента Кенеди да назначи химическите проучвания, споменати в книгата. Библиография: “Под морския вятър”( 1941 г.), “Храна от морето: Рибата и мидите на Нова Англия”( 1943 г.), “Храна от морето: Рибата и мидите на Южен Атлантик”( 1944 г.), “Морето около нас”( 1951 г.), “Ръбът на морето”( 1955 г.), “Тихият извор”( 1962 г.), “Чувството за чудо” (1965 г., посмъртно). Рейчъл Карсън умира на 14 април 1964 г. 1884 г.  \r\nРоден е Макс Брод – писател, композитор и журналист. Той е роден в Прага, областта Бохемия, която по това време е част от Австро-Унгария. Пише на немски език. Учи в Пражкия университет, където през 1902 г. се среща с Франц Кафка и става негов сътрудник. Франц Кафка моли приятели си Макс Брод след смъртта му да изгори всичко написано от него. Той обаче не удържа на обещанието си и след смъртта му през 1924 г. публикува първо фрагменти от негови романи и до 1930 г. излизат 6 тома с избрани творби на писателя. Той пише и първата биография на Кафка “Франц Кафка. Биография”. Макс Брод умира на 20 декември 1968 г. 1799 г.  \r\nРоден е Жак Франсоа Фромантал Халеви - композитор. От 1854 г. е постоянен секретар на Академията за изящни изкуства. Учи в Парижката консерватория (при А. Бертон и Л. Керубини). От 1816 г. започва да преподава, от 1827 г. е професор. Негови ученици са Ж. Бизе, Ш. Гуно, К. Сен-Санс. За стила му са характерни монументалност, съчетаване на драматизма с външна декоративност, богатство на сценични ефекти. Повечето от оперите му са с исторически сюжети: “Кипърската царица” (1841 г.), “Карл VI” (1843 г.) и др. Най-голяма популярност получава операта му “Еврейката” (1835 г.). Халеви е автор и на 2 балета, кантати, романси и др. Умира на 17 март 1862 г. в Ница. На тази дата умират: 1988 г.  \r\nУмира немският физик, нобелов лауреат за физика – Ернст Руска. \r\nРуска учи първо в Мюнхенския технически университет (1925-1927), после в Техническия университет в Берлин, където той започва да разработва електронния микроскоп. Той отбелязва, че електроните имат дължина на вълната 100 000 пъти по-малка от тази на фотоните, т.е. един евентуален електронен микроскоп би бил много по-ефикасен от оптичен). Руска конструира първата електронна леща през 1933 г. \r\nПо-късно започва работа в „Сименс“, където работи до 1955 г.. От 1955 до 1972 г. работи като директор на „Макс-Планк“ – Институт по електронна микроскопия, като едновременно с това работи и като професор в Берлинския технически университет. \r\nПрез 1986 е награден с Нобелова награда, за откриването на електронния микроскоп. 1964 г.  \r\nВ Ню Делхи, Индия на 74-годишна възраст умира министър-председателят Джавахарлал Неру, наричан още Учителят Неру. Той е роден на 14 ноември 1889 г. в Алахабад, Индия. Водач е на социалистическата партия на Индийския национален конгрес по време и след индийската борба за независимост от Британската империя. Става първият министър-председател на независима Индия на 15 август 1947 г., като остава на този пост до смъртта си. Сподвижник е на М.К. Ганди в борбата за национално освобождение. Автор е на книгите “Откритието на Индия” и “Автобиография”. 1963 г.  \r\nУмира Акилино Рибейро - писател. Той е роден на 13 септември 1885 г. в Карегал да Табоза. Член е на Лисабонската АН. В периода 1910-1914 г. учи в парижката Сорбона. Като юноша се включва в републиканското движение, а през 1927-1928 г. - в борбата срещу фашистката диктатура в Португалия. Издава пътния дневник с антифашистка насоченост \"Окървавена Германия\" (1935 г.). В рамките на реалистичната традиция пресъздава живота на различни слоеве от португалското общество. Автор е на трудове по история на португалската култура, сборник разкази \"Градината на бурите\" (1913 г.), \"Пътят към Сантяго\" (1922 г.), романите \"Фавни бродят из горите\" (1926 г.), \"Безкрайното сражение\" (1932 г.), \"Волфрам\" (1943 г.), \"Светлина в далечината\" (1948 г.), \"Когато вълците вият\" (1958 г.) и др. 1840 г.  \r\nУмира Николо Паганини - италиански цигулар и композитор. В последните си часове той свири на цигулката си. Папската Курия не разрешава Паганини да бъде погребан в Италия. Много години след смъртта му, прахът му е пренесен в Парма. \r\nПаганини е роден на 27 октомври 1782 г. в Генуа. От детска възраст свири на цигулка. Изнася първия си концерт на 11-годишна възраст. През 1795 г. заминава да учи в Парма. През 1797 г. започва концертната си дейност, която е поредица от триумфи. На 23-годишна възраст и изнася концерти в Милано, Виена, Лондон и Париж, където е посрещнат с възторг. От 1805 г. до 1808 г. е дворцов солист-цигулар в Лука, назначен от сестрата на Наполеон - Елиза Бачиочи. През 1809 г. Паганини представя своята собствена музика и концертира из цяла Италия. Заради големия му успех и виртуозност започва да се носи слух, че Паганини е в сътрудничество с дявола. Автор е на сонати, капризи, шест концерта за цигулка, струнни квартети, акорди и други. Едни от най-известните произведения на Паганини са 24-те Капризи, написани около 1817 г. за соло-цигулка. Те са сред технически най-трудните за изпълнение творби, композирани някога. От 1954 г. в Генуа се провежда Международен конкурс за цигулари, който носи неговото име. 1564 г.  \r\nУмира Жан Калвин - представител на Реформацията, основател на калвинизма. Той е роден на 10 юли 1509 г. в Ноайон, Франция. Получава богословско и юридическо образование. Под влияние на М. Лутер се присъединява към протестантството и се отрича от Католическата църква през 1533 г. Поради преследванията на протестантите във Франция, избягва в Швейцария през 1534 г. и в Базел издава “Наставление за християнската вяра” (1536 г.), в което излага новото вероучение. През 1536 г. се премества в Женева, откъдето е изгонен през 1538 г. и заминава за Страсбург. Три години по-късно отново се завръща в Женева и остава там до края на живота си като оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои вариации е приета от калвинистките общини в други страни. Като съветник на правителството Калвин успява да наложи строг надзор над гражданите, въвежда задължително присъствие на църковните служби, забранява развлеченията, танците, ярките дрехи и др. Налага крайна нетърпимост към католицизма и към другите реформационни течения (особено към анабаптизма), обвинява последователите им в безбожие. По настояване на Калвин противниците на учението му са преследвани и наказвани със смърт. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.27", "title": "Денят 27 май в световната история"}
{"url": "http://www.focus-news.net/news/2019/05/27/2662882/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. По пътя от Асеновград до границата с ОПУ – Смолян се извършва обрушване на скатовете и автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.27", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/27/2662884/gd-granichna-politsiya-bez-problemi-i-izchakvaniya-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.27", "title": "ГД „Гранична полиция“: Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/27/2662878/evropeyski-izbori-2019-tsik-pri-obraboteni-9948-ot-protokolite-na-sektsiite-izvan-stranata-demokratichna-balgariya-pecheli-2875-ot-glasovete-gerb-2216-bsp-1542.html", "text": "При обработени 99.48% от протоколите на секциите извън страната \"Демократична България\" печели 28.75% от гласовете, ГЕРБ - 22.16%, БСП - 15.42%. Това сочи справка на  сайта на ЦИК.  Данните са към 7.00 часа тази сутрин. За ВМРО са гласували 7.06%, за ПП \"Възраждане\" - 4.26%, за ДПС - 4.06%, за \"Път на младите\" - 3.10%. Десислава Иванчева е подкрепена от 2.96% от гласувалите извън страната, а ВОЛЯ от 2.09%.", "date": "2019.05.27", "title": "Европейски избори 2019: ЦИК: При обработени 99.48% от протоколите на секциите извън страната \"Демократична България\" печели 28.75% от гласовете, ГЕРБ - 22.16%, БСП - 15.42%"}
{"url": "http://www.focus-news.net/news/2019/05/27/2662886/sport-cherno-more-se-razdelya-s-oshte-chetirima-futbolisti.html", "text": "Черно море се разделя с още четирима футболисти, става ясно от съобщение, публикувано на официалната интернет страница на варненския клуб. \r\nСчитано от днес Радослав Василев, Юго Кононго, Мехди Фенуш и Жоаким Балми вече не са част от отбора.  \r\nВ средата на миналата седемица Черно море освободи петима свои играчи, на двама от които договорите им с клуба изтекоха след края на сезона.", "date": "2019.05.27", "title": "Спорт: Черно море се разделя с още четирима футболисти"}
{"url": "http://www.focus-news.net/news/2019/05/27/2662889/veliko-tarnovo-do-1500-chasa-shte-bade-pusnata-vodata-na-ulitsa-poltava-vodopodavaneto-e-preustanoveno-poradi-avariya.html", "text": "До 15.00 часа ще бъде пусната водата на улица „Полтава“. Това съобщиха за  Радио „Фокус“ – Велико Търново  от водоснабдителното дружество в града. Водоподаването е преустановено поради възникване на авария. Ремонтът вече е започнал и се очаква да приключи до 15.00 часа. От компанията се извиняват за възникналите неудобства и уверяват, че при възможност водата ще бъде пусната по-рано. \r\nНадежда КРЪСТЕВА", "date": "2019.05.27", "title": "Велико Търново: До 15.00 часа ще бъде пусната водата на улица „Полтава“, водоподаването е преустановено поради авария"}
{"url": "http://www.focus-news.net/news/2019/05/27/2662892/pss-dobri-sa-usloviyata-za-turizam-v-planinite.html", "text": "Добри са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите варират от 6 до 13 градуса. Във високите части на планината има слаб до умерен вятър и разкъсана облачност. През изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.27", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/27/2662894/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-may.html", "text": "„Софийска вода” временно ще прекъсне водоснабдяването в някои части на столицата на 28 май. Това съобщиха от пресцентъра на  дружеството .  \r\nВъв връзка с изпълнение на инвестиционен проект за подмяна на уличен водопровод на ул. „Проф. Иван Георгов“ в кв. „Военна рампа“, район „Сердика“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Константин Преславски“, ул. „Първа Българска армия“, бул. „Илиянци“ и ул. „Професор Иван Георгов“; ул. „Професор Иван Георгов“ от ул. „Първа Българска армия“ до река „Суходолска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с  алея „Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството  .", "date": "2019.05.27", "title": "„Софийска вода” временно ще прекъсне водоснабдяването в някои части на столицата на 28 май"}
{"url": "http://www.focus-news.net/news/2019/05/27/2662893/evropeyski-izbori-2019-tsik-gerb-pecheli-3062-bsp-2459-dps-1501-vmro-776-demokratichna-balgariya-682-pri-obraboteni-7492-protokoli.html", "text": "По данни на Централната избирателна комисия при обработени 74.92% протоколи от секционните избирателни комисии ГЕРБ печели 30.62% от гласовете, БСП – 24.59%, ДПС – 15.01%, ВМРО – 7.76%, „Демократична България“ – 6.82%. Това сочи справка на  сайта на ЦИК.  Данните са към 8.45 часа. 3.54% са подкрепили ВОЛЯ. Десислава Иванчева печели 1.69%, а Минчо Куминев – 1.24%. „Патриоти за Валери Симеонов“ събира 1.20% от гласовете, а \"Път на младите\" - 1.18%. АТАКА получава 1.12%, ПП \"Възраждане\" 1.10%.", "date": "2019.05.27", "title": "Европейски избори 2019: ЦИК: ГЕРБ печели 30.62%, БСП – 24.59%, ДПС – 15.01%, ВМРО – 7.76%, „Демократична България“ – 6.82%, при обработени 74.92% протоколи"}
{"url": "http://www.focus-news.net/news/2019/05/27/2662887/evropeyski-izbori-2019-razgrad-dps-vodi-s-4870-gerb-2121-bsp-za-balgariya-1122-pri-8614-obraboteni-protokoli-kam-700-chasa.html", "text": "ДПС води с 48.70%, ГЕРБ - 21.21%, „БСП за България“ - 11.22%, „Демократична България“ - 4.67%, при 86.14% обработени протоколи към 7.00 часа. Това съобщиха за  Радио „Фокус“ - Шумен  от Районна избирателна комисия - Разград. За ВОЛЯ са гласували 3.47%, ВМРО-БНД - 2.59%. В обработените протоколи от 174 секции от общо 202 в областта, са гласували 34 305 души от 93 730 гласоподаватели. Дадените с машина гласове са 1051. Недействителните бюлетини са 1526, с опция „Не подкрепям никого“ са гласували 737 души. В листата на ГЕРБ с най-голям брой преференции е Асим Адемов - 1039, водачът Мария Габриел има 626 гласа. В листата на БСП водачът Елена Йончева е с 564 преференции, Сергей Станишев - 188. За водача в листата на ДПС Мустафа Карадайъ преференциите са 330, а за Илхан Кючук - 140. \r\nИвелина ИВАНОВА", "date": "2019.05.27", "title": "Европейски избори 2019: Разград: ДПС води с 48.70%, ГЕРБ - 21.21%, „БСП за България“ - 11.22%, при 86.14% обработени протоколи към 7.00 часа"}
{"url": "http://www.focus-news.net/news/2019/05/27/2662885/der-standard-avstriya-kurts-triumfira-na-izborite-za-ep-no-mozhe-da-zagubi-kantslerskiya-post.html", "text": "В неделния вот за новия състав на Европейски парламент Себастиан Курц триумфира заедно с водената от него Австрийска народна партия (АНП), но в понеделник той може да падне от високо и да загуби канцлерския си пост, пише виенският ежедневник  Der Standard  в статия, в която напомня за кризата във Виена след разпадането на управляващата коалиция.  \r\nЗаради загубата на парламентарно мнозинство, Социалдемократическата партия на Австрия (СПА) ще внесе вот на недоверие срещу правителството на Курц. Лидерът на доскорошния коалиционен партньор на Курц – Норберт Хофер от „Партия на свободата на Австрия“, остави отворен въпроса за това дали ще подкрепи канцлера в гласуването в парламента. Предполага се, че силното представяне на АНП ще допринесе за укрепването му във властта във Виена.  \r\nМеждувременно президентът на Австрия Александер Ван дер Белен подчерта, че „не може да се говори за криза в държавата“. Ако мнозинството от членовете на парламента оттеглят подкрепата си за Курц, държавният глава на страната ще трябва да назначи преходен канцлер, който ще ръководи страната до изборите на Националния съвет през есента. Успешното гласуване на вота ще бъде прецедент в историята на Австрия: от 1945 г. насам са направени 185 пъти за сваляне на правителство чрез вот на недоверие, но нито един от тях не е бил успешен. Тереза Герова", "date": "2019.05.27", "title": "Der Standard (Австрия): Курц триумфира на изборите за ЕП, но може да загуби канцлерския пост"}
{"url": "http://www.focus-news.net/news/2019/05/27/2662890/evropeyski-izbori-2019-vratsa-gerb-vodi-s-3956-bsp-za-balgariya-2784-dps-893-vmro-887-pri-obraboteni-4385-protokoli-kam-700-chasa.html", "text": "Във Враца ГЕРБ е водеща политическа сила, като убедително води с 39.56% пред „БСП за България“, която е с 27.84%. Това са резултатите от сайта на  РИК  тази сутрин към 7.00 часа. Следващите са ДПС с 8.93%,  ВМРО-Българско национално движение с 8.87%, „Демократична България“ с 3.48%, КП „Коалиция за България“ – 1.57%, ИК Минчо Христов – 1.10%.", "date": "2019.05.27", "title": "Европейски избори 2019: Враца: ГЕРБ води с 39.56%, „БСП за България“- 27.84%, ДПС - 8.93%, ВМРО – 8.87%, при обработени 43.85% протоколи към 7.00 часа"}
{"url": "http://www.focus-news.net/news/2019/05/27/2662880/evropeyski-izbori-2019-vidin-gerb-vodi-s-3383-bsp-za-balgariya-3309-dps-1177-vmro-5-pri-5907-obraboteni-protokoli-kam-700-chasa.html", "text": "ПП ГЕРБ води с 33.83%, а „БСП за България“ е с 33.09% при обработени 59.07% от протоколите, сочат данните на РИК, предаде репортер на  Радио „Фокус“ – Видин . Данните са към 7.00 часа тази сутрин. Следват ДПС - 11.77%, ВМРО - 5%, Воля - 3.03%, „Демократична България“ - 2.72%, Път на младите - 1.77% , Атака – 1.62%, ИК Минчо Христов – 1.43%. \r\nАнна ЛОЗАНОВА", "date": "2019.05.27", "title": "Европейски избори 2019: Видин: ГЕРБ води с 33.83%, „БСП за България“ - 33.09%, ДПС - 11.77%, ВМРО - 5%, при 59.07% обработени протоколи към 7.00 часа"}
{"url": "http://www.focus-news.net/news/2019/05/27/2662895/evropeyski-izbori-2019-dobrich-bsp-za-balgariya-pecheli-2742-gerb-2243-dps-1988-vmro-810-volya-707-pri-obraboteni-6571-protokoli-kam-845-chasa.html", "text": "„БСП за България“ печели 27.42%, ГЕРБ – 22.43%, ДПС – 19.88%, ВМРО – 8.10%, ВОЛЯ – 7.07%, ДБ – 3.33%, при обработени 65.71% СИК протоколи в РИК, предаде кореспондент на  Радио „Фокус” – Варна . „Патриоти за Валери Симеонов“ са събрали 1.90%. Към този час ПП „Възраждане\" изпреварва Атака – 1.28% с 1.45%. Данните на ЦИК за областта са към 8.45 часа. Към този час бюлетините с „Не подкрепям никого“ са 761.  \r\nЖулиета НИКОЛОВА", "date": "2019.05.27", "title": "Европейски избори 2019: Добрич: „БСП за България“ печели 27.42%, ГЕРБ – 22.43%, ДПС – 19.88%, ВМРО – 8.10%, Воля – 7.07%, при обработени 65.71% протоколи към 8.45 часа"}
{"url": "http://www.focus-news.net/news/2019/05/27/2662888/evropeyski-izbori-2019-angel-dzhambazki-vmro-bnd-v-politicheski-plan-pred-obedineni-patrioti-predstoyat-razgovori-a-v-lichen-obidite-i-lazhite-shte-minat-prez-sada.html", "text": "В политически план пред „Обединени патриоти“ предстоят разговори, а в личен - обидите и лъжите ще минат през съда. Това каза водачът на листата на ВМРО-БНД Ангел Джамбазки в предаването „Здравей, България“ по  Нова телевизия  . Попитан дали ще празнува в големия си парижки апартамент, както се е писало по време на кампанията, той каза: „Добре сте дошли, само да се намери този апартамент. Ако успеете да го намерите, подарявам ви го.“ Попитан под въпрос ли е партньорството в правителството между „Обединени патриоти“, Джамбазки коментира: „В политически план предстоят разговори. В личен план всяка една клевета и лъжа, всеки един апартамент ще мине през съда и тези хора ще имат възможност да докажат лъжливите си твърдения. Ако не го направят, ще бъдат осъдени. Аз с удоволствие ще настоявам, във всяко едно следващо гостуване, когато има осъдителна присъда, да се показва и да не се лъже в политиката“.  Според него по време на предизборната кампанията върху ВМРО-БНД са се съсредоточили четири негативни политически партии. „Едни от нашите партньори се държаха изключително непочтено. Да, за „Атака“ говоря“, добави водачът на ВМРО-БНД.", "date": "2019.05.27", "title": "Европейски избори 2019: Ангел Джамбазки, ВМРО-БНД: В политически план пред „Обединени патриоти“ предстоят разговори, а в личен - обидите и лъжите ще минат през съда"}
{"url": "http://www.focus-news.net/news/2019/05/27/2662900/mvr-edin-chovek-e-zaginal-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал и 21 други са били ранени при 17 катастрофи в страната през изминалото денонощие. Това съобщиха от пресцентъра на  МВР . Данните на територията на СДВР отчитат 27 леки пътни произшествия, 2 тежи с 2-ма ранени. От началото на месеца регистрираните пътни произшествия са 417. Загиналите при тях са 30, а ранените 536. От началото на годината регистрираните катастрофи на територията на страната са 2160, загиналите при тях са 173, а ранените 2733 души.  \r\nДанните от началото на годината са динамичните и не са окончателни. При сравнение с реалните данни за загиналите (188) през същия период на 2018 г. се отчитат 15 (петнадесет) по-малко загинали участници в движението по пътищата през 2019.", "date": "2019.05.27", "title": "МВР: Един човек е загинал, a 21 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/27/2662896/evropeyski-izbori-2019-pazardzhik-gerb-vodi-s-2805-bsp-za-balgariya-2436-dps-2417-vmro-708-pri-obraboteni-8324-ot-protokolite-na-rik-kam-0845-chasa.html", "text": "В област Пазарджик ПП ГЕРБ води с 28.05% пред останалите политически сили при резултатите от обработени 83.24% от протоколите на РИК към 08.45 часа, сочи справка на сайта на  ЦИК . На второ място е \"БСП за България\" с 24.36%, следвана от ДПС с 24.17%. На четвърто място в междинните резултати е ПП ВМРО-Българско национално движение с 7.08%, следвана от ВОЛЯ-Българските родолюбци с 3.37%. На шесто място е Демократична България – Обединение с 3.16%, последвана от Атака с 1.33%, ИК за Минчо Христов Куминев с 1.27% и на последно е КП Коалиция за България с 1.12%. \r\nАлбена ЖИЛЕКОВА", "date": "2019.05.27", "title": "Европейски избори 2019: Пазарджик: ГЕРБ води с 28.05%, \"БСП за България\" - 24.36%, ДПС - 24.17%, ВМРО - 7.08%, при обработени 83,24% от протоколите на РИК към 08.45 часа"}
{"url": "http://www.focus-news.net/news/2019/05/27/2662901/blagoevgrad-tir-e-udaril-avariral-avtomobil-na-am-struma.html", "text": "ТИР е ударил аварирал автомобил на АМ „Струма“ срещу гара Кочериново. Това съобщиха за  Агенция „Фокус“  от пресцентъра на  МВР . Инцидентът е регистриран в 04.00 часа. Лекият автомобил е бил спрял, когато е бил ударен от товарния автомобил. При инцидента няма пострадали. Работата по случая продължава.", "date": "2019.05.27", "title": "Благоевград: ТИР е ударил аварирал автомобил на АМ „Струма“"}
{"url": "http://www.focus-news.net/news/2019/05/27/2662903/pregled-na-osnovnite-temi-v-burgaskiya-pechat.html", "text": "„Избирателите в Бургас и областта – пас за евровота“ е водеща новина и тема на деня в днешния брой на вестник  „Черноморски фар“ . „Машинното гласува – нещо ново и интересно“ е водещата новина в ежедневника. Бургаска област остана пасивна на евроизборите вчера. Дори и амбицията на партийните централи да направят този вот национален, а не европейски – не се получи. Малцина се вълнуваха от бъдещето на Европа. „Бургаски зрелостници с гневно писмо до МОН заради матурата по английски език“ е друго заглавие от първата страница на вестника. „Вълна от недоволство се надигна от зрелостници, които положиха матурата по английски език на 23 май. Още в първите часове стана ясно, че изпитът е твърде объркан и с грешки. Те настояват изпитът да бъде ревезиран“, пише още в материалът. „Учителите скачат срещи бумащината“ четем още в днешното издание. Да се намали административната тежест върху учителите ще настояват от техните професионални синдикати, защото и те като лекарите са се превърнали в писари. „За 2016-2019: Общински съветник пита какви са приходите от наеми на обекти в районните кметства“ е още едно заглавие в днешния брой. Общинският съветник Живко Табаков с писмо до председателя на Общински съвет – Бургас Константин Луков пита какви са приходите от наеми и продажби на имоти за периода 2016-2019 година. „Дъждовен 24 май в Бургас“ е друга тема от страниците на ежедневника.", "date": "2019.05.27", "title": "Преглед на основните теми в бургаския печат"}
{"url": "http://www.focus-news.net/news/2019/05/27/2662898/evropeyski-izbori-2019-visoka-izbiratelna-aktivnost-i-fragmentatsiya-na-politicheskiya-landshaft-komentari-v-evropeyskiya-pechat-agentsiya-fokus.html", "text": "Резултатите от неделния вот за новия състав на ЕП и промените, които произтичат от тях, са основна тема за авторитетните издания в страните от Стария континент, които са единодушни в заключенията си за вота: рекордната избирателна активност доведе до фрагментация на политическия ландшафт. Агенция „Фокус“ представя някои от по-интересните коментари в европейската преса. \r\n***  Най-тиражираният германски вестник -  Die Sueddeutsche Zeitung , извежда основните заключения след неделното гласуване на европейските избори. Първото от тях е, че традиционните партии губят значителна подкрепа от електората си. Второ: десните сили все пак не събраха подкрепата, която социологическите проучвания предвиждаха. И трето – в Европейският парламент става много трудно намирането на мнозинство.  \r\n1)Християндемократите и социалдемократите губят значителна подкрепа \r\nРезултатът в Германия представлява европейска тенденция в това отношение: Християндемократите и социалдемократите загубиха по няколко десетки мандата и така за първи път загубиха общото си абсолютно мнозинство. Причините за това варират в различните страни, разбира се, но като цяло, популярните партии загубиха връзка с много от по-младите избиратели. В Западна Европа борбата срещу изменението на климата е тема, в която тази тенденция е най-очевидна. В Източна и Южна Европа картината за социалдемократите и християндемократите е още по-мрачна, подчертават от редакцията. \r\nВъв ФРГ изглежда големият победител са „Зелени“. Спрямо последното гласуване през 2014 г. партията събира 7,2% по-голяма подкрепа.  \r\nВ парламентарните групи на новия Европейски парламент може да се стигне до смени на властта. В продължение на месеци европейските социалдемократи  хвалят „другарите“ си в Португалия и Испания, които са на власт. Тенденцията продължава: тъй като партията на премиера Педро Санчес явно спечели изборите, Испания ще стане най-голямата делегация в групата на социалдемократите. Броят на германските депутати в групата на ЕНП пада, за разлика от австрийските, чиито брой се увеличава.  \r\n2) Избирателната активност е от полза за най-големия кандидат \r\nВ идните часове и дни започва търговията около най-важните служби - в допълнение към главните постове за Европейския съвет и Европейския парламент, предстои избирането на нов председател на Европейската комисия.  \r\nВодещите кандидати са Манфред Вебер и Франс Тимерманс. В тяхна помощ идва високата избирателна активност на неделните избори.  \r\nВсички политици в Брюксел приветстваха решението на европейците да излязат и да упражнят правото си на глас. И всички апелираха към държавните и правителствените ръководители, които ще се срещнат в Брюксел във вторник вечерта: не пренебрегвайте вота на избирателите. Причините за високата избирателна активност обаче могат да бъдат много различни. В Обединеното кралство например тя може би е провокирана от гнева за Брекзит, за други страни – от укриването на данъци от големи компании като „Амазон“ например. Трети се тревожат за последиците от глобалното затопляне или от желанието за по-добра защита на външните граници.  \r\n3) Зелена вълна  и в същото време - зелена пустиня \r\nВ Германия „Зелени“ отбелязват рекорден резултат. В национален мащаб те са втората най-силна сила, в някои области - например в Шлезвиг-Холщайн или Хамбург - дори изпревариха ХДС. За германските „зелени“ в Европейския парламент това означава голям успех и увеличаване на броя на мандатите им. „Зелените“ спечелиха много гласове и в държави като Франция или Ирландия. Според прогнозите, парламентарната им група в новия парламент ще нарасне от 52 на 67 места. \r\n4)Евроскептиците се увеличават - но не са толкова силни, колкото се очакваше \r\nТези избори често бяха определяни като „съдбоносен избор“ между защитниците на ЕС и онези, които искат да го унищожат отвътре. Сега е ясно: в следващия Европейски парламент, който се създава на 2 юли, ще бъдат представени повече от 100 депутати, които искат по-малко интеграция и понякога представляват крайно десни позиции.  \r\nСпоред избирателните проучвания дясната националистическа „Лига“ събира малко под 30% от гласовете в Италия. Резултатът на „Алтернатива за Германия“ също е далеч по-слаб от очакваното. Разбира се, силното представяне на националните популистки партии в Полша и Унгария показва колко успешна е постоянната критика срещу ЕС. Но и тук увеличението е ограничено в сравнение с 2014 година.  \r\n5)Парламентът става все по-фрагментиран \r\nВ настоящия си вид Европейската народна партия (ЕНП) продължава да бъде най-силната политическа група в Европейския парламент. Но дали този факт сам по себе си е достатъчен, за да утвърди претенцията на партията за поста председател на ЕК? Социалдемократите, либералите, „зелените“ и другите леви сили ще направят всичко в следващите дни, за да вгорчат живота на ЕНП. Ако успеят да организират „прогресивно мнозинство\" срещу християндемократите, структурата на властта в Брюксел може да се промени драстично. \r\nЕдно е ясно - времето на съвместното мнозинство от ЕНП и социалдемократите свърши. Европейският парламент е отражение на разнородните и разпокъсани общества в страните от ЕС. Въпреки че това ще затрудни мнозинството, ЕП трябва да стане много по-политически фрагментиран. И това не е най-лошата новина в тази изборна нощ: в бъдеще в Страсбург и Брюксел ще има повече аргументи. \r\n***  Повече европейски граждани гласуваха на изборите за Европейския парламент, отколкото на всеки друг подобен вот в последния четвърт век, съобщиха от събранието, като посочват, че общата избирателна активност в 27-те страни-членки е била 51% в сравнение с 42,6% през 2014 година, пише британското левичарско издание  The Guardian . \r\nЯвката е значително по-висока, отколкото на предишния вот в почти всички държави, включително Германия, Полша, Испания, Швеция и Франция, където избирателната активност се очаква да е повече от 50%. \r\nАктивността в Унгария е почти двойна. \r\nПовече от два пъти повече поляци отидоха до урните в сравнение с вота през 2014 година, а явката в Дания е рекордна – 63%. \r\nУвеличеният ентусиазъм на гласоподавателите донесе ползи както на про, така и на анти-европейските партии в блока, тъй като избирателите в 21 държави-членки излязоха на изборите на четвъртия и последен ден на изборите, описани от президента на Франция Емануел Макрон, като решаващ за „най-опасния“ момент за Европа след Втората световна война“. \r\nИталианският министър на вътрешните работи Маттео Салвини, който се опитва да изгради съюз между крайно дясната си Лига, „Националния фронт“ на Франция, „Алтернатива за Германия“ и други популистки партии, заяви, че чувства „промяна във въздуха“ и че победата за Лигата ще „промени всичко в Европа”. \r\nДесните популисти бяха на път да завършат комфортно първо място в две от четирите големи страни-членки на ЕС - Италия и Великобритания, която трябваше да е напуснала блока досега - и да постигнат по-малка победа в трета, Франция, нанасяйки поражение на „Франция напред!“ на Еманюел Макрон. \r\nНо резултатите в някои от страните показват, че процесите далеч не са едностранни. В Испания, където избирателната активност е 49% в сравнение с 34% на предишните избори, твърдо проевропейският премиер Педро Санчес спечели убедителна победа. \r\nИспанците гласуваха в „Супер-неделя“ на европейски, регионални и общински избори, по-малко от месец след третите общи избори в страната за под четири години. \"Днес е много важен ден\", написа Санчес. \"Днес ние решаваме бъдещето на Европа и Испания през следващите години.\" \r\nПри 41%, избирателната активност също е нараснала в Холандия, където холандската лейбъристка партия - почти отписана - е на път да завърши на първо място, а проевропейските партии са набрали 70% от националните гласове, рязко нагоре в сравнение с 2014 година. \r\nГерманският дясноцентристки кандидат за ръководител на Европейската комисия Манфред Вебер каза, че се надява повечето да подкрепят стабилна Европа. \"Не искам да виждам дясна популистка Европа, която иска да унищожи идеята за единство\", каза той. \r\nИталианците излязоха на изборите след разединителна кампания, която остави много хора да се чувстват объркани и притеснени, тъй като ключовите партии не успяха да предложат ясна и позитивна политика за Европа. \r\n„Кампания за европейски избори никога досега не е била такава”, каза Гуалтиери Пинче след като гласува на избирателна секция в центъра на Рим. – „До момента, в който влязох в кабината, не знаех за кого да гласувам. Никоя партия няма ясна визия, просто много неясни декларации“. \r\nМария Каролина Чирило каза, че Салвини е „използвал лошите чувства, но Европа го е улеснила. Трябва да бъдем по-обединени\". \r\n*** Холандско-говорящите националисти на път да завършат втори във Фландрия, докато в Брюксел печелят Зелените, пише европейската редакция на  Politico . \r\nКрайно дясната Влаамс Беланг спечели голяма победа в тройните избори в Белгия в неделя, като се възползва от загубите на партиите в излизащата правителствена коалиция на премиера Шарл Мишел. \r\nНа север, в холандско-говорящата област Фландрия, предварителните резултати поставят крайнодясната партия на път да завърши на второ място с около 20% от гласовете - ръст от над 14 процентни пункта. Десният Нов фламандски алианс (N-VA) ще остане най-голямата партия в Белгия с около 28% от фламандските гласове, което е спад с почти 5 процентни пункта. \r\n\"Тези избори бяха за нашите хора, а нашите хора трябва да са на първо място\", заяви председателят на Влаамс Беланг Том Ван Грикен  в своята победна реч. \r\nюжната, френско-говорящата част на страната, Валония, ранните резултати сочат, че Реформисткото движение на Мишел (МР) е наравно с доминиращата досега Социалистическа партия -  около 23-24 процента, следвана отблизо от Зелената партия с 21%. \r\nОчаква се в Брюксел холандските и френските „Зелени“ да имат мнозинство. \r\nСъпредседателят на френско-говорящите Зелени (Ecolo) Закия Хатаби каза пред партийната централа в столицата, че \"гражданите, които видяхме да протестират седмица след седмица [за по-силни политики в областта на климата], поискаха алтернатива. И я избраха: Избраха са Еколо“. \r\nРадикално лявата Работническа партия също печели много в цялата страна, като общо ще получи 8%. \r\nКоалиционните партньори на Мишел претърпяха електорални загуби. Фламандската християндемократическа партия CD&V и фламандската либерална партия Open VLD са на път да загубят съответно 3.5 и 1.5 процентни пункта, завършвайки с 15 и 14 процента. \r\n***  Испанската социалистическа работническа партия (ИСРП) консолидира властта си в изборите за Европейския съюз и регионална власт, но загуби едно от бижутата в короната: кметството в Мадрид, което до този момент бе контролирано от бившия съдия Мануела Кармена, отбелязва електронното издание на испанския национален ежедневник  El Pais . \r\nКонсервативната Народна партия (НП) и дясноцентристкото движение „Граждани“, с подкрепата на крайнодясната партия „Вокс“, изглежда успяха да обединят силите си за управление в Мадрид. Разделението на левицата, съчетано с лошото им представяне срещу строгите икономии на „Подемос“, са ключовите фактори за този провал. \r\nРезултатите от неделните избори утвърдиха хегемонията на ИСРП. Но те също така подобриха положението на НП. Фактът, че партията най-вероятно ще може да управлява както в испанската столица, така и в региона й, ще й позволи да претендира за ролята си на лидер на опозицията в Конгреса, за която се бореше председателят на „Граждани“ Алберт Ривера. \r\nВъпреки кампаниите, вероятно Изабел Диаз Аюсо - лично избран за кандидат от лидера на НП Пабло Касадо - ще се стане новият регионален премиер на Мадрид. Общите резултати на НП са слаби, но партията ще контролира Мадрид и изглежда ще успее да вземе ключови области като Кастилия, Леон и Мурсия, от където може да се опита да възстанови партията. \r\nНай-големият обрат обаче е за „Подемос“, който претърпя много по-голяма загуба от очакваното. Основателят на групата Пабло Иглесиас сега ще бъде оставен на критики за лошия резултат на водената от него партия. Ситуацията също ще отслаби позицията му за преговори с действащия министър-председател Педро Санчес, който се нуждае от подкрепата на партията за политиката на строги икономии, за да сформира правителство. Иглесиас се бореше за коалиционно правителство и за това партията му да поеме контрол над няколко министерства. 42-те места, които  „Подемонс“ държи в долната камара на парламента, все още са от съществено значение за Санчес, ако той трябва да бъде избран отново за премиер, а Иглесиас може да договори глобален пакт - местата на групата са ключови за формирането на правителство в редица региони, включително Арагон, Балеарските острови и Астурия, както и за тази в десетки местни съвети. \r\n***  В неделния вот за новия състав на Европейски парламент Себастиан Курц триумфира заедно с водената от него Австрийска народна партия (АНП), но в понеделник той може да падне от високо и да загуби канцлерския си пост, пише виенският ежедневник  Der Standard  в статия, в която напомня за кризата във Виена след разпадането на управляващата коалиция.  \r\nЗаради загубата на парламентарно мнозинство, Социалдемократическата партия на Австрия (СПА) ще внесе вот на недоверие срещу правителството на Курц. Лидерът на доскорошния коалиционен партньор на Курц – Норберт Хофер от „Партия на свободата на Австрия“, остави отворен въпроса за това дали ще подкрепи канцлера в гласуването в парламента. Предполага се, че силното представяне на АНП ще допринесе за укрепването му във властта във Виена.  \r\nМеждувременно президентът на Австрия Александер Ван дер Белен подчерта, че „не може да се говори за криза в държавата“. Ако мнозинството от членовете на парламента оттеглят подкрепата си за Курц, държавният глава на страната ще трябва да назначи преходен канцлер, който ще ръководи страната до изборите на Националния съвет през есента. Успешното гласуване на вота ще бъде прецедент в историята на Австрия: от 1945 г. насам са направени 185 пъти за сваляне на правителство чрез вот на недоверие, но нито един от тях не е бил успешен. \r\n***", "date": "2019.05.27", "title": "Европейски избори 2019: Висока избирателна активност и фрагментация на политическия ландшафт (Коментари в европейския печат – Агенция „Фокус“)"}
{"url": "http://www.focus-news.net/news/2019/05/27/2662904/evropeyski-izbori-2019-aleksandar-marinov-politolog-pochti-vsichki-partii-s-izklyuchenie-na-bsp-gubyat-znachitelen-broy-glasove-v-sravnenie-s-predhodnite-evropeyski-izbori.html", "text": "Почти всички партии, с изключение на БСП, губят значителен брой гласове в сравнение с предходните европейски избори. Това каза в интервю за сутрешния блок „Добро утро, България“ на  Радио „Фокус“  политологът Александър Маринов. Според него повечето политици имат сериозни проблеми с обществото, което все повече оттегля своето доверие от действащата политическа класа. „ГЕРБ вероятно ще изгуби между 80 000 и 100 000 гласа, което е една пета от подадените гласове преди пет години. ДПС също губи, въпреки че там има и друго обяснение, заради не гласуването в Турция. ВМРО получава доста по-малко отколкото преди пет години, макар че тогава беше в коалиция. Да не говорим за „Атака“ и НФСБ. Повечето политици имат сериозни проблеми с обществото, тъй като то все повече оттегля своето доверие от действащата политическа класа. Парадокс има при БСП, защото БСП печели повече гласове, отколкото преди пет години, вероятно ще прибави един мандат повече, въпреки всичко там темата е много болезнена. Въпросът е за пропуснатите възможности и големите амбиции. Специално в  БСП предстоят трудни процеси“, заяви политологът. Александър Маринов допълни, че предстои интрига по отношение на преференциите, най-вече в БСП.  \r\nВиктория МЕСРОБОВИЧ-КУВЕНДЖИЕВА", "date": "2019.05.27", "title": "Европейски избори 2019: Александър Маринов, политолог: Почти всички партии, с изключение на БСП, губят значителен брой гласове в сравнение с предходните европейски избори"}
{"url": "http://www.focus-news.net/news/2019/05/27/2662899/evropeyski-izbori-2019-varna-gerb-vodi-s-3292-bsp-za-balgariya-2278-dps-1359-volya-762vmro-690-pri-obraboteni-6699-protokoli-kam-845-chasa.html", "text": "ГЕРБ води с 32.92%, или 25 587 от имащи право на глас при обработени 66.99% СИК протоколи в РИК към 8.45 часа. Това съобщиха за  Радио „Фокус“ – Варна  от Районна избирателна комисия (РИК) във Варна. „БСП за България“ са получили 22.78% подкрепа, или 17 706 от всички обработени бюлетини до момента. 13.59%, или 10 560 от гласувалите на изборите за Европейски парламент, са подкрепили ДПС. На четвърто място се нарежда ВОЛЯ – Български родолюбци с 7.62%, ВМРО – Българско национално движение са получили 6.90% от гласовете. Демократична България – Обединение (Да България и ДСБ) е  с 5.22%. С 1.86% от гласовете е ПП „Възраждане“, с 1.48% са Патриоти за Валери Симеонов (НФСБ и Средна европейска клас). Инициативният комитет на Десислава Иванчева е получил 1.28% на вота вчера. 2 181 от гласоподавателите са заявили, че не подкрепят никого на Европейски избори. \r\nБояна АТАНАСОВА", "date": "2019.05.27", "title": "Европейски избори 2019: Варна: ГЕРБ води с 32.92%, „БСП за България“ – 22.78%, ДПС – 13.59%, ВОЛЯ - 7.62%,ВМРО - 6.90% при обработени 66.99% протоколи към 8.45 часа"}
{"url": "http://www.focus-news.net/news/2019/05/27/2662897/evropeyski-izbori-2019-blagoevgrad-gerb-pecheli-3401-bsp-za-balgariya-2855-vmro-969-pri-obraboteni-6110-protokoli-kam-0845-chasa.html", "text": "По данни към 08.45 часа и обработени 61.10% СИК протоколи в РИК ГЕРБ е първа политическа сила в област Благоевград с 34.01% от гласовете на проведените избори за членове на Европейския парламент от България. Това показва справка на сайта на  Районна избирателна комисия – Благоевград . Втора политическа сила е „БСП за България“ с 22.50%. Трети се нареждат от „Движение за права и свободи“ – ДПС с 16.41%. С 10.93% се нарежда ПП ВМРО – Българско национално движение. 4.67% подкрепа е получила партия „Демократична България – Обединение“ (Да България и ДСБ). 3.04% е получила партия Воля – Българските родолюбци. С 1.22% подкрепа се нарежда Инициативен комитет за Десислава Петрова Иванчева; 1.01% подкрепа е получила „Път на младите“ – НДСВ и Новото време; 0.98% – Инициативен за Минчо Христов Куминев. \r\nНатали СТЕФАНОВА", "date": "2019.05.27", "title": "Европейски избори 2019: Благоевград: ГЕРБ печели 34.01%, „БСП за България“ – 28.55%, ВМРО – 9.69%, при обработени 61.10% протоколи към 08.45 часа"}
{"url": "http://www.focus-news.net/news/2019/05/27/2662909/kyustendil-zabraneno-e-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Забранено е движението на товарни автомобили над 3.5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението е ограничено от километър 10 до километър 14 на пътя, причината е пропадане на част от пътното тяло. Участъкът е сигнализиран с пътни знаци. Въведен е обходен маршрут през селата  Згурово – Неделкова Гращица – Невестино – Друмохар – Ваксево и обратно. Срокът е до 3 юни. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.27", "title": "Кюстендил: Забранено е движението на товарни автомобили над 3.5 тона по пътя Смоличано – Пелатиково"}
{"url": "http://www.focus-news.net/news/2019/05/27/2662910/donald-tramp-kim-chen-un-e-mnogo-umen-chovek-koyto-e-nayasno-che-severna-koreya-tryabva-da-se-otkazhe-ot-yadrenite-si-orazhiya.html", "text": "Държавният глава на САЩ Доналд Тръмп похвали лидера на Северна Корея като „много умен\" човек, който е наясно, че трябва да се откаже от ядрените оръжия, за да развие страната си, предава  AFP . \r\n„Той знае, че с ядрени оръжия... може да се случи само лошо. Много умен човек е, справя се добре“, подчерта американският президент, като повтори, че Северна Корея има „огромен икономически потенциал\". Тереза Герова", "date": "2019.05.27", "title": "Доналд Тръмп: Ким Чен-ун е много умен човек, който е наясно, че Северна Корея трябва да се откаже от ядрените си оръжия"}
{"url": "http://www.focus-news.net/news/2019/05/27/2662891/el-pais-ispaniya-sotsialistite-pechelyat-evropeyskite-izbori-no-desnite-poemat-kontrola-nad-madrid.html", "text": "Испанската социалистическа работническа партия (ИСРП) консолидира властта си в изборите за Европейския съюз и регионална власт, но загуби едно от бижутата в короната: кметството в Мадрид, което до този момент бе контролирано от бившия съдия Мануела Кармена, отбелязва електронното издание на испанския национален ежедневник  El Pais . \r\nКонсервативната Народна партия (НП) и дясноцентристкото движение „Граждани“, с подкрепата на крайнодясната партия „Вокс“, изглежда успяха да обединят силите си за управление в Мадрид. Разделението на левицата, съчетано с лошото им представяне срещу строгите икономии на „Подемос“, са ключовите фактори за този провал. \r\nРезултатите от неделните избори утвърдиха хегемонията на ИСРП. Но те също така подобриха положението на НП. Фактът, че партията най-вероятно ще може да управлява както в испанската столица, така и в региона й, ще й позволи да претендира за ролята си на лидер на опозицията в Конгреса, за която се бореше председателят на „Граждани“ Алберт Ривера. \r\nВъпреки кампаниите, вероятно Изабел Диаз Аюсо - лично избран за кандидат от лидера на НП Пабло Касадо - ще се стане новият регионален премиер на Мадрид. Общите резултати на НП са слаби, но партията ще контролира Мадрид и изглежда ще успее да вземе ключови области като Кастилия, Леон и Мурсия, от където може да се опита да възстанови партията. \r\nНай-големият обрат обаче е за „Подемос“, който претърпя много по-голяма загуба от очакваното. Основателят на групата Пабло Иглесиас сега ще бъде оставен на критики за лошия резултат на водената от него партия. Ситуацията също ще отслаби позицията му за преговори с действащия министър-председател Педро Санчес, който се нуждае от подкрепата на партията за политиката на строги икономии, за да сформира правителство. Иглесиас се бореше за коалиционно правителство и за това партията му да поеме контрол над няколко министерства. 42-те места, които  „Подемонс“ държи в долната камара на парламента, все още са от съществено значение за Санчес, ако той трябва да бъде избран отново за премиер, а Иглесиас може да договори глобален пакт - местата на групата са ключови за формирането на правителство в редица региони, включително Арагон, Балеарските острови и Астурия, както и за тази в десетки местни съвети. Тереза Герова", "date": "2019.05.27", "title": "El Pais (Испания): Социалистите печелят европейските избори, но десните поемат контрола над Мадрид"}
{"url": "http://www.focus-news.net/news/2019/05/27/2662905/evropeyski-izbori-2019-pernik-gerb-pecheli-3913-bsp-za-balgariya-2822-vmro-1007-pri-obraboteni-8649-sik-protokoli-v-rik-kam-0845-chasa.html", "text": "По данни към 08.45 часа и обработени 86.49% СИК протоколи в РИК ГЕРБ е първа политическа сила в област Перник с 39.13% от гласовете на проведените избори за членове на Европейския парламент от България. Това показва справка на сайта на  Районна избирателна комисия – Перник . Втора политическа сила е „БСП за България“ с 28.22%. Трети се нареждат от ПП ВМРО – Българско национално движение с 10.07%. С 3.78% се нарежда „Движение за права и свободи“ – ДПС. 3.61% подкрепа е получила партия Воля – Българските родолюбци. 3.49% е получила партия „Демократична България – Обединение“ (Да България и ДСБ). С 2.18% подкрепа се нарежда КП „Коалиция за България“. 1.83% подкрепа е получил Инициативен комитет за Десислава Петрова Иванчева; 1.22% – Атака. \r\nНатали СТЕФАНОВА", "date": "2019.05.27", "title": "Европейски избори 2019: Перник: ГЕРБ печели 39.13%, „БСП за България“ – 28.22%, ВМРО – 10.07%, при обработени 86.49% СИК протоколи в РИК към 08.45 часа"}
{"url": "http://www.focus-news.net/news/2019/05/27/2662902/evropeyski-izbori-2019-burgas-gerb-pecheli-3034-bsp-za-balgariya-2220-dps-1977-vmro-696-pri-9878-obraboteni-protokoli-kam-845-chasa.html", "text": "ПП ГЕРБ води с 30.34% в Бургаска област, при 98.78% обработени СИК протоколи в РИК. На второ място с близо 10% разлика е „БСП за България“, които са събрали общо 22.20%. Трети са ДПС със 19.77%. ВМРО събира 6.96%. Това сочи справка на сайта на  ЦИК . Данните са към 8.45 часа. На пето място са Патриоти за Валери Симеонов – 3.85%.  Останалите, за които бургазлии и жителите на областта са гласували са както следва „Демократична България – Обединение“ с 3.82%, Воля -Българските родолюбци – 2.95%, Път на младите – 1.45% и ИК за Христо Симеонов – 1.31%.", "date": "2019.05.27", "title": "Европейски избори 2019: Бургас: ГЕРБ печели 30.34%, „БСП за България“ - 22.20%, ДПС - 19.77%, ВМРО - 6.96%, при 98.78% обработени протоколи към 8.45 часа"}
{"url": "http://www.focus-news.net/news/2019/05/27/2662906/evropeyski-izbori-2019-razgrad-dps-vodi-s-4846-gerb-2079-bsp-za-balgariya-1155-pri-100-obraboteni-protokoli.html", "text": "В област Разград ДПС води с 48.46%, ГЕРБ - 20.79%, „БСП за България“ - 11.55%, „Демократична България“ - 4.53% при 100% обработени протоколи от всички 202 секции. Това съобщиха за  Радио „Фокус“ - Шумен  от Районната избирателна комисия - Разград. ВОЛЯ са получили 3.71% избирателна подкрепа, ВМРО-БНД - 2.66%. Гласували са 41 527 от общо 113 109 избиратели. Чрез машинно гласуване са упражнили правото си на вот 1828 души. Недействителните бюлетини са 1774, с опция „Не подкрепям никого“ са гласували 893. В листата на ГЕРБ с най-много преференции е Асим Адемов - 1188, Мария Габриел има 768. В листата на „БСП за България“, преференциите за Елена Йончева са 705, за Сергей Станишев - 245. В листата на ДПС, Мустафа Карадайъ е получил 389 преференции, Илхан Кючюк - 192. Агенция „Фокус“  припомня: На предходните  европейски избори през 2014 г.  . в 18-ти избирателен район Разград ГЕРБ получават – 14.37%, „Коалиция за България“, в чийто състав е БСП – 8.94%, ДПС - 59.92%, България без цензура, ВМРО, ЗНС, Гергьовден – 5.68 %.  На европейските избори през 2009 г.  в 18-ти избирателен район Разград ГЕРБ получава 13.34 %, „Коалиция за България“ – 8.44 %, ДПС – 58.11 %, за партия „АТАКА“ са гласували 8.58 %. На първите  европейски избори у нас през 2007 г.  в 18-ти избирателен район Разград ГЕРБ получава 9.91 %, ПЕС- БСП – БСХ – 9.00 %, ДПС – 64.03 %, партия „АТАКА“ – 10.06 %. \r\nИвелина ИВАНОВА", "date": "2019.05.27", "title": "Европейски избори 2019, Разград: ДПС води с 48.46%, ГЕРБ - 20.79%, „БСП за България“ - 11.55%, при 100% обработени протоколи"}
{"url": "http://www.focus-news.net/news/2019/05/27/2662907/evropeyski-izbori-2019-iliya-lazarov-gerb-sds-rezultatite-ot-izborite-pokazvat-che-bsp-ne-predstavlyava-alternativa-na-segashnoto-upravlenie.html", "text": "Резултатите от изборите показват, че БСП не представлява алтернатива на сегашното управление. Левицата не успя да излъчи сериозни послания за бъдещето. Това каза в интервю за сутрешния блок „Добро утро, България“ на  Радио „Фокус“  Илия Лазаров, кандидат за евродепутат от листата на ГЕРБ-СДС. Лазаров допълни, че според различните социологически агенции приносът на СДС е между 50 000 и 80 000 гласа.„Всичките предричаха крах, провал, предсрочни избори и т.н. Тези избори показаха едно нещо- българите искат да продължим напред и да се продължи европейския път. Eстествено искат I реформи, което е похвално и сегашното управление макар и с кусури е това, което трябва да се продължи напред. БСП не представлява алтернатива на сегашното управление и то най-вече в тази си част, защото те не можаха да излъчат сериозни послания за бъдещето. Никой не иска да го управлява някой, който е анти. Ние 30 г. сме анти нещо, все сме против, все искаме да сваляме някого, но никога не казваме какво точно искаме да направим“, каза Илия Лазаров. Той изрази надежда представителите в следващия ЕП да работят за консенсус по важните теми, обединени около националните приоритети.  \r\nВИКТОРИЯ МЕСРОБОВИЧ - КУВЕНДЖИЕВА", "date": "2019.05.27", "title": "Европейски избори 2019: Илия Лазаров, ГЕРБ-СДС: Резултатите от изборите показват, че БСП не представлява алтернатива на сегашното управление"}
{"url": "http://www.focus-news.net/news/2019/05/27/2662912/plovdiv-muzeyna-ekspozitsiya-meditsinata-po-trakiyskite-zemi-shte-bade-otkrita-v-meditsinskiya-universitet-v-grada.html", "text": "Временна музейна експозиция „Медицината по тракийските земи” ще бъде открита в Медицински университет - Пловдив. Това съобщиха за  Радио „Фокус“ – Пловдив  от висшето учебно заведение. Изложбата е подредена на втория етаж на Университетския информационен център на бул. „Васил Априлов”, а откриването е насрочено за 12.30 часа днес. \r\nИдеята за създаване на Музей на медицината в Пловдив възниква сред пловдивската медицинска общност по време на честването на 25-ата годишнина от основаването на университета. Основание за това дават историческите дадености на древния Филипополис, богатата традиция на медицински школи през вековете, паметни събития и изтъкнати медици, с които изобилства градът. Най-активен радетел за създаване на музея е проф. д-р Никола Запрянов – изследовател на историята на медицината, надарен карикатурист, автор на книгата “Асклепий се смее”, един от организаторите на международната конференция по история на медицината (1979, Сопот). Проф. Запрянов ни напусна през 2015 година без да види мечтата си реализирана, но завеща на колегите си своя ентусиазъм и интерес към миналото на нашата професия. След първия призив за създаването на музей изминават 47 години и едва през 2017 година идеята е отново издигната от екипа на Ректора на МУ-Пловдив чл.-кор. проф. д-р Стефан Костянев, а през 2018 година прераства в решение на Академичния съвет. \r\nЗадачата по създаването на Музей по история на медицината е възложена на инициативен комитет, който определя концепцията за музейното изложение и координира дейността на екипите от специалисти. Заедно работят археолози, антрополози, историци на медицината, библиотекари. В резултат от общите им усилия се оформя музейна сбирка с уникален облик. Към нея има и библиотека, която разполага с богатата колекция от специализирана стара медицинска и историческа книжнина на различни езици. Многобройни дарители откликнаха на призива. \r\nВ 11.30 часа започва презентация „Синтез на античност и съвремие” с лектор Жорж Трак. Тя ще се проведе във Втора аудитория на Аудиторния комплекс.", "date": "2019.05.27", "title": "Пловдив: Музейна експозиция „Медицината по тракийските земи” ще бъде открита в Медицинския университет в града"}
{"url": "http://www.focus-news.net/news/2019/05/27/2662913/pazardzhik-martvi-kone-sa-otkriti-v-gorista-mestnost-kray-selo-panagyurski-kolonii.html", "text": "Мъртви коне са открити в гориста местност преди ден в село Панагюрски колонии. Това съобщи за  Радио „Фокус“ – Пазарджик  Петко Стоев, кмет на населеното място. По думите му все още не е ясно дали животните са застреляни, или отровени. „Те имат собственик, но се движат свободно из селото. Много често можеха да бъдат забелязани на главния път, където създаваха предпоставки за инциденти. Многократно е говорено с техните притежатели, но мерки не са взети“, уточни Стоев. Той добави, че сигналът е подаден в Полицейски участък в Панагюрище и се очаква разследване. Според местните жители, разследващите са пристигнали на мястото на инцидента и са потърсили реалните собственици на животните, но такива не са открити. \r\nАлбена ЖИЛЕКОВА", "date": "2019.05.27", "title": "Пазарджик: Мъртви коне са открити в гориста местност край село Панагюрски колонии"}
{"url": "http://www.focus-news.net/news/2019/05/27/2662914/evropeyski-izbori-2019-bozhidara-gesheva-sekretar-na-izbiratelnata-komisiya-v-magdeburg-na-evropeyskite-izbori-otbelyazahme-nay-visokata-izbiratelna-aktivnost-v-germaniya-za-poslednite-20-godini.html", "text": "В Магдебург на вчерашните избори за ЕП е отбелязана най-високата избирателна активност в Германия за последните 20 години. Това каза в интервю за сутрешния блок „Добро утро, България“ на  Радио „Фокус“  Божидара Гешева, секретар на избирателната комисия в Магдебург, столица на Саксония Анхалт.  „Изборният ден при нас премина изключително спокойно. Единични бяха случаите на объркани или невалидни бюлетини. Няма регистрирани нарушения, както от страна на избирателите, така и от страна комисията. Тази година в Германия имаше с 13 повече  секции от миналата година, което повиши избирателната активност тук и с над 4 хиляди гласа от български сънародници отбелязахме най-високата избирателна активност в Германия за последните 20 години. В нашата секция около 40% от избирателите използваха правото си на преференция, често в полза на няколко определени кандидати“ обясни тя. Божидара Гешева допълни, че в повечето избирателни секциите предпочитанията на сънародниците ни в Германия са съвпаднали с отчетените в България. В част от избирателните секции обаче вотът на българите в Германия е бил за „Демократична България“. \r\nВиктория МЕСРОБОВИЧ-КУВЕНДЖИЕВА", "date": "2019.05.27", "title": "Европейски избори 2019: Божидара Гешева, секретар на избирателната комисия в Магдебург: На европейските избори отбелязахме най-високата избирателна активност в Германия за последните 20 години"}
{"url": "http://www.focus-news.net/news/2019/05/27/2662911/prezidentat-nalozhi-veto-na-promenite-v-zakona-za-darzhavnata-sobstvenost-svarzani-s-otchuzhdavaneto-na-imoti.html", "text": "Президентът Румен Радев наложи вето на Закона за изменение и допълнение на Закона за държавната собственост. Това съобщиха от  прессекретариата на държавния глава.   \r\nДържавният глава изрично заявява своята подкрепа за основната цел на промените в този закон – да се оптимизира и ускори процесът по изграждане на значими национални обекти. Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.  \r\nСпоред президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.  \r\nДържавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен.", "date": "2019.05.27", "title": "Президентът наложи вето на промените в Закона за държавната собственост, свързани с отчуждаването на имоти"}
{"url": "http://www.focus-news.net/news/2019/05/27/2662908/evropeyski-izbori-2019-veliko-tarnovo-gerb-pecheli-3238-bsp-za-balgariya-3041-vmro-920-dps-s-839-pri-obraboteni-4772-protokoli-kam-845-chasa.html", "text": "Увеличава се преднината на ПП ГЕРБ във Великотърновска област, към 8.45 часа процентите станаха 32.38%. Обработените до момента протоколи са 47.72%, съобщават за  Радио „Фокус“ – Велико Търново  от Районната избирателна комисия. Данните сочат, че втора остава листата на „БСП за България“ – с 30.41%. На трето и четвърто място са ПП ВМРО – с 9.20% и ДПС – с 8.39%. Следват Демократична България – с 4.77% и „Воля – Българските родолюбци“ – с 4.23%. Под 2% имат Десислава Иванчева, Минчо Куминев и ПП „Възраждане“. \r\nЛуиза ТРАНЧЕВА", "date": "2019.05.27", "title": "Европейски избори 2019: Велико Търново: ГЕРБ печели 32.38%, „БСП за България“ – 30.41%, ВМРО – 9.20%, ДПС – с 8.39%, при обработени 47.72% протоколи към 8.45 часа"}
{"url": "http://www.focus-news.net/news/2019/05/27/2662915/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху действащия вече втора година общински фонд за финансиране на местни инициативи, както и за проекта на Община Кюстендил за включване на нова социална услуга – патронажна грижа. Ще поставим акцент върху обезопасяването на водните площи за летния сезон и за традиционния конкурс за детско творчество „Кюстендил – това е моят град”.  \r\nЗам.-кметът на Община Кюстендил с ресор „Икономически дейности” Росица Плачкова ще разкаже повече за подадените и одобрени проекти, които ще бъдат финансирани със средства от общинския фонд за подкрепа на местни инициативи. За патронажната грижа в помощ на възрастните хора ще говорим със зам.-кмета на Община Кюстендил с ресор „Социални дейности и проект” Радмила Рангелова.  \r\nДиректорът на дирекция „Култура, образование и спорт“ Нели Петкова ще представи дейността на структурираната комисия по водно спасяване и обезопасяване на водните площи, а директорът на Обединен детски комплекс – Кюстендил Бойко Малинов ще разкаже повече за програмата, посветена на Деня на детето – 1 юни, както и за традиционния конкурс за детско творчество „Кюстендил – това е моят град”. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.05.27", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/05/27/2662917/vidin-35-800-kasa-tsigari-bez-banderol-sa-izzeti-pri-proverka-na-lek-avtomobil-v-selo-inovo.html", "text": "35 800 къса цигари без бандерол са иззети при проверка на лек автомобил в село Иново. Това съобщиха от  ОДМВР - Видин . В хода на проведена специализирана полицейска операция по линия „Акцизи“ в село Иново, служители на РУ - Видин подали сигнал за спиране на лек автомобил „Дачия Сандеро“ с видинска регистрация, пътуващ в посока областния град. Водачът не се подчинил на подадения светлинен сигнал и стоп-палката, а променил посоката на движение. Опитът му да избегне проверката се оказал неуспешен. Униформените спрели колата и установили самоличността на шофьора – 51-годишен видинчанин. На задната седалка в превозното средство имало 1790 кутии цигари „Merilyn“ без бандерол. Контрабандната стока, на стойност 8 592 лева, била иззета по надлежния ред. Мъжът е привлечен в качеството на обвиняем по образуваното по случая досъдебно производство. С постановление на прокурор от видинската районна прокуратура той е задържан за срок до 72 часа и приведен в следствения арест. Работата на разследващите продължава.", "date": "2019.05.27", "title": "Видин: 35 800 къса цигари без бандерол са иззети при проверка на лек автомобил в село Иново"}
{"url": "http://www.focus-news.net/news/2019/05/27/2662924/burgas-normalno-se-osashtestvyava-dvizhenieto-v-oblastta-patnite-nastilki-sa-suhi.html", "text": "Нормално се осъществява движението в областта, пътните настилки са сухи. Това съобщи за  Радио „Фокус“ – Бургас  дежурният от Областно пътно управление. Движението е спокойно, пътищата са  сухи и няма данни за задръствания.  \r\nИнтензивен е трафикът в град Бургас на кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на новата поща. Интензивен е трафикът и на бул. „Захари Стоянов“ в жк „Меден рудник“. \r\nДеница ДИМИТРОВА", "date": "2019.05.27", "title": "Бургас: Нормално се осъществява движението в областта, пътните настилки са сухи"}
{"url": "http://www.focus-news.net/news/2019/05/27/2662923/nyama-postradali-balgarski-voennosluzheshti-pri-obstrel-na-bazata-v-kandahar-afganistan.html", "text": "Няма пострадали български военнослужещи при обстрел на базата на международната коалиция на летище Кандахар в Афганистан. Това съобщиха от пресцентъра на  Министерство на отбраната . Обстрелът е извършен на 25 май 2019 г. в 01.19 часа местно време (23.49 часа българско време на 24 май 2019 г.).", "date": "2019.05.27", "title": "Няма пострадали български военнослужещи при обстрел на базата в Кандахар, Афганистан"}
{"url": "http://www.focus-news.net/news/2019/05/27/2662918/evropeyski-izbori-2019-yambol-bsp-3878-gerb-303-vmro-619-pri-100-obraboteni-protokoli-v-rik.html", "text": "В област Ямбол БСП получава 38.78% от гласовете, ГЕРБ - 30.3%, а ВМРО - 6.19%. Това показват данните при 100% обработени протоколи на СИК в Районната избирателна комисия, сочи справка на сайта на  ЦИК . За АТАКА са гласували 4.95%, за ДПС - 3.69%, за Воля - 3.39%. „Демократична България“ получава подкрепата на 2.93% от упражнилите правото си на вот. За Коалиция „Патриоти за Валери Симеонов - НФСБ и Средна европейска класа“ са гласували - 1.82%, а за ПП „Възраждане“ - 1.27%. Агенция „Фокус“ припомня:  На европейските избори през  2014 г.  в област Ямбол най-много от гласовете печели ГЕРБ – 33.07%. След тях се нареждат: „Коалиция за България“, в чиито състав е и БСП, с 29.81, коалицията между „България без цензура“, ВМРО, ЗНС и „Гергьовден“ получава 11.65% от гласовете, а НФСБ  - 5.19%. \r\nНа европейските избори през  2009 г.  в област Ямбол първа политическа сила е „Коалиция за България“, в чиито състав е и БСП, която е подкрепена от 26.53% от гласувалите. Втори са ГЕРБ с 24.05%. На трето място е ПП АТАКА с подкрепа от 15.66%. След това се нареждат НДСВ с 9.1%. ЛИДЕР получава 5.27% от гласовете, а „Ред, законност и справедливост“ -  5.07% от тях. За „Синята коалиция“ са дали своя глас 4.83% от упражнилите правото си на вот, а за Коалиция „НАПРЕД ВМРО - Българско национално движение, Земеделски народен съюз, Движение Гергьовден, Единна Народна Партия“ - 4.57%. \r\nНа европейските избори през  2007 г.  в област Ямбол с най-много гласове е Коалицията ПЕС - БСП и ДСХ, за която гласуват 32.77%. На второ място са ГЕРБ с 21.43%. Трети се нареждат от ПП АТАКА със 17.77% от гласовете. След това са НДСВ с 6.46%, ДПС с 5.85%.", "date": "2019.05.27", "title": "Европейски избори 2019: Ямбол: БСП - 38.78%, ГЕРБ 30.3%, ВМРО - 6.19%, при 100% обработени протоколи в РИК"}
{"url": "http://www.focus-news.net/news/2019/05/27/2662919/evropeyski-izbori-2019-montana-gerb-pecheli-2997-bsp-za-balgariya-2785-dps-1934-vmro-643-pri-obraboteni-5122-protokoli-kam-845-chasa.html", "text": "В област Монтана ГЕРБ е първа политическа сила с 29.97%, сочат данните на  РИК . На второ място е „БСП за България“ с 29.57%. Данните са от 8.45 часа тази сутрин. Следват ДПС с 19.34%, ВМРО – 6.43%, Воля – 4.08%, Демократична България – 2.66%, Атака – 1.45%, Десислава Иванчева – 1.37%, ИК Минчо Христов – 1.24%.", "date": "2019.05.27", "title": "Европейски избори 2019: Монтана: ГЕРБ печели 29.97%, „БСП за България“ – 27.85%, ДПС – 19.34%, ВМРО – 6.43%, при обработени 51.22% протоколи към 8.45 часа"}
{"url": "http://www.focus-news.net/news/2019/05/27/2662921/evropeyski-izbori-2019-ruse-gerb-pecheli-3122-bsp-za-balgariya-2719-vmro-1191-dps-777-demokratichna-balgariya-517-pri-obraboteni-4673-ot-protokolite-kam-845-chasa.html", "text": "31.22% е подкрепата, която жителите на Русенска област са дали за ПП ГЕРБ на изборите за Европейски парламент. Това сочат данните от обработените 46.73% от протоколите на Секционните избирателни комисии към 8.45 часа, съобщават за  Радио „Фокус“ – Велико Търново  от Районната избирателна комисия. Втора остава „БСП за България“ с 27.19%. Следват ВМРО – с 11.91% и ДПС – със 7.77%. За „Демократична България“ са гласували 5.17% от русенци и жителите на областта. На шесто и седмо място са „ВОЛЯ – Българските родолюбци“ и Минчо Куминев, съответно  с 3.88 % и 2.20%. Под 2% имат  ПП „Възраждане“ и Десислава Иванчева. \r\nНадежда КРЪСТЕВА", "date": "2019.05.27", "title": "Европейски избори 2019: Русе: ГЕРБ печели 31.22%, „БСП за България“ - 27.19%, ВМРО – 11.91%, ДПС – 7.77%, „Демократична България“ - 5.17%, при обработени 46.73% от протоколите към 8.45 часа"}
{"url": "http://www.focus-news.net/news/2019/05/27/2662925/zeri-kosovo-hashimtachi-otnovo-sazhivyava-ideyata-za-promyana-na-granitsite.html", "text": "Президентът на Косово Хашим Тачи отново се опитва да съживи идеята за промяна на границите, но този път с по-плавен дискурс, отбелязва електронното издание на водещия прищински ежедневник  Zeri . \r\nИзданието цитира думите на държавния глава на най-младата държава на Балканите, изречени в рамките на посещение в Албания. Тачи увери, че ще направи възможно присъединяването на  Прешево, Медведжа и Буяновац към Косово, без при това да се отстъпва и милиметър от територия на страната на Сърбия. \r\n„Знаете, и аз днес повтарям моя ангажимент и моята ангажираност, че Прешево, Медведжа и Буяновац ще се присъединят към територията на Република Косово, без да засяга и един милиметър от територията на Република Косово, нито „Трепча“, нито Митровица, нито който и да било край на територията на Косово като предварително условие за национално обединение“, цитира Zeri думите на Тачи. \r\nИдеята за промяна на границите бе разкритикувана от повечето парламентарни партии в Косово, част от международната общност, както и от членовете на бившата партия на президента Тачи, „Демократическата партия на Косово“ (ДПК), припомня изданието. Тереза Герова", "date": "2019.05.27", "title": "Zeri (Косово): ХашимТачи отново съживява идеята за промяна на границите"}
{"url": "http://www.focus-news.net/news/2019/05/27/2662927/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.27", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/27/2662922/evropeyski-izbori-2019-ivan-gavazov-rik-smolyan-gerb-pecheli-3327-dps-2860-bsp-za-balgariya-2047-pri-9963-obraboteni-protokoli-kam-930-chasa.html", "text": "ГЕРБ печели изборите в област Смолян, ДПС са втори, а БСП трети при 99.63% обработени протоколи към 9.30 часа. Това съобщи за  Радио „Фокус“ – Смолян  Иван Гавазов, зам.-председател на Районната избирателна комисия – Смолян. За ПП ГЕРБ са гласували 33.27% от избирателите упражнили правото си на глас, за ДПС – 28.60%, за „БСП за България“ – 20.47%. За ВОЛЯ за гласували 2.43%, за „Демократична България“ – 2.05%, за ВМРО – 3.27%, Всички останали политически сили са под 1 %, поясни Гавазов и уточни, че остават още 2 протокола за обработване. \r\nИзборният ден в област Смолян вчера приключи нормално при 39.39% избирателна активност. Най-висока бе тя в община Борино, където са гласували 54.23%, а ниска е в община Неделино, където правото си на глас са упражнили 28.76% от избирателите. В останалите общини активността е следната: в община Баните – 45,63 %, в Девин – 38.54%, в Доспат – 50.36%, в Златоград – 30.88%, в Мадан – 53.41%, в Рудозем – 48.19%, в Смолян – 34.12% в Чепеларе – 35.04%. \r\nНели ГЕРГЬОВСКА", "date": "2019.05.27", "title": "Европейски избори 2019: Иван Гавазов, РИК – Смолян: ГЕРБ печели 33.27%, ДПС – 28.60%, „БСП за България“ – 20.47%, при 99.63% обработени протоколи към 9.30 часа"}
{"url": "http://www.focus-news.net/news/2019/05/27/2662928/do-1730-chasa-dvizhenieto-ot-km-95-do-km-96-na-am-trakiya-v-posoka-burgas-se-osashtestvyava-v-izprevarvashtata-lenta-poradi-remontni-deynosti-na-asfaltovata-nastilka.html", "text": "До 17:30 часа движението от км 95 до км 96 на АМ „Тракия“ в посока Бургас се осъществява в изпреварващата лента поради ремонтни дейности на асфалтовата настилка. Това съобщиха от  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.", "date": "2019.05.27", "title": "АПИ: До 17:30 часа движението от км 95 до км 96 на АМ „Тракия“ в посока Бургас се осъществява в изпреварващата лента поради ремонтни дейности на асфалтовата настилка"}
{"url": "http://www.focus-news.net/news/2019/05/27/2662931/razgrad-trima-dushi-sa-zadarzhani-za-poboy-i-grabezh-v-diskoteka-v-tsentara-na-grada.html", "text": "Трима души са задържани за побой и грабеж, извършени около 03.00 часа на 26 май в дискотека в центъра на града. Това съобщиха от  ОДМВР - Разград . Пострадалите момчета на 20, 17 и 24 години са с охлузни рани по лицето и тялото, освидетелствани от съдебен лекар. По време на сбиването на 20-годишния е отнет златен синджир с тегло 34 грама. В хода на образуваното досъдебно производство са установени и задържани три 18-годишни момчета. У едното от тях е открито сиво кристалообразно вещество, обвито в хартия, с тегло 4.45 грама. При тестване намереното вещество реагира на метаамфетамин. Срещу младежа с адрес в град София е започнато досъдебно производство.", "date": "2019.05.27", "title": "Разград: Трима души са задържани за побой и грабеж в дискотека в центъра на града"}
{"url": "http://www.focus-news.net/news/2019/05/27/2662930/blagoevgrad-13-kanabisovi-rasteniya-sa-otkriti-pri-politseyska-aktsiya-v-selo-vinogradi.html", "text": "13 канабисови растения са открити при полицейска акция в село Виногради. Това съобщиха от пресцентъра на  ОДМВР - Благоевград . Вчера на улица в село Виногради, община Сандански, в непосредствена близост до ограда на имот, но извън имота от полицейски служители на РУ - Сандански са намерени и иззети 13 броя тревисти растения, които след направен полеви тест са реагирали положително на канабис с общо тегло около 1.480 килограма. За случая е уведомена Районна прокуратура - Сандански. Образувано е досъдебно производство. Работата продължава.", "date": "2019.05.27", "title": "Благоевград: 13 канабисови растения са открити при полицейска акция в село Виногради"}
{"url": "http://www.focus-news.net/news/2019/05/27/2662934/vechernye-novosti-sarbiya-vuchich-se-zaema-s-kosovskiya-problem-na-izvanredno-zasedanie-v-parlamenta.html", "text": "Държавният глава на западната ни съседка Александър Вучич ще се заеме с проблема за бившата южна сръбска провинция на извънредно заседание в Скупщината, посветена на косовския въпрос. По информация на електронното издание на водещия белградски ежедневник  „Вечернье Новости“  обръщението на Вучич ще продължи внушителните три часа, а очакванията са, че дебатите след речта му ще са в ход поне още четири часа.  \r\nСпоред редакцията, Вучич е подготвил реч, в която косовският въпрос се разглежда не само от политическа, но и от историческа гледна точка. В речта си той ще се обсъди националният въпрос, както и икономическата и демографската ситуация в Сърбия. \r\nЗаседанието в сръбския парламент е насрочено за 16:00 часа местно време (17:00 часа българско време). На него ще присъстват министър-председателят Ана Бърнабич, министрите от кабинета и ръководителят на Службата за Косово и Метохия Марко Джурич. \r\nДен преди заседанието бяха разменени остри обвинения между представителите на „Сръбска листа“ и лидерите на „Съюз за Сърбия“, чиито депутати обявиха бойкот на сесията. \r\nПредседателят на „Сръбска листа“ Горан Ракич увери, че Александър Вучич се радва на абсолютната подкрепа на сърбите от Косово и че „Вук Йеремич трябва да се засрами от всички извършени от него престъпления и от всички лъжи, които не престава да изрича\". Той определи Йеремич като лицемер, който „се опита да погребе Резолюция 1244 на Съвета за сигурност на ООН с дилетантния и глупавия си въпрос към международния съд\". \r\n„Йеремич направи повече, за да легализира т.нар. Косово, отколкото всички албански политици и спонсори заедно“, заяви  Ракич, отговаряйки на критиките за правителствената политика на Белград по отношение на Косово.  \r\nЙеремич, който е и председател на Народната партия, заяви по-рано, че през последните седем години „албанците са получили всичко, което е в тяхна полза,  докато Общността на сръбските общини остава мъртво писмо на хартия\". \r\n„Сърбите от Косово и Метохия очакват всички опозиционни политически актьори в Белград да покажат поне минималната отговорност към страната си и живеещите в Косово и Метохия“, настояват от „Сърбска листа“.  Тереза Герова", "date": "2019.05.27", "title": "„Вечернье Новости“ (Сърбия): Вучич се заема с косовския проблем на извънредно заседание в парламента"}
{"url": "http://www.focus-news.net/news/2019/05/27/2662929/evropeyski-izbori-2019-ima-zabavyane-pri-priemaneto-na-dokumentite-ot-rik-sofiya-oblast-poradi-greshki-pri-protokolite-za-mashinno-glasuvane.html", "text": "Има забавяне при приемането на документите от РИК - София област поради грешки при протоколите за машинно гласуване. Това съобщиха за  Агенция „Фокус“  от  Районна избирателна комисия (РИК) - София област . От Избирателната комисия посочиха, че забавянето не е повече от обичайното, а като основна причина изтъкнаха грешки при протоколите от машинното гласуване. От Районна избирателна комисия - София област отбелязаха, че хората в избирателните секции все още не са се научили да работят с протоколите при машинното гласуване. Все още не е ясно кога ще приключи приемането на документите от РИК - София област.  \r\nИрина ИВАНОВА", "date": "2019.05.27", "title": "Европейски избори 2019: Има забавяне при приемането на документите от РИК - София област поради грешки при протоколите за машинно гласуване"}
{"url": "http://www.focus-news.net/news/2019/05/27/2662926/evropeyski-izbori-2019-georgi-harizanov-balgarskite-izbirateli-ne-pripoznavat-znachenieto-na-tova-kam-koi-politicheski-semeystva-shte-se-prisaedinyat-balgarskite-predstaviteli-v-ep.html", "text": "Голяма част от българските избиратели не припознават значението на това към кои политически семейства ще се присъединят българските представители в ЕП. Това каза за сутрешния блок „Добро утро, България“ на  Радио „Фокус“  политическият анализатор Георги Харизанов по повод ниската избирателна активност във вчерашния изборен ден. „Много хора казват: „За мeн това не е достатъчно важно“ и това е тяхно легитимно и демократично право. Другата причина за ниската активност е, че тези избори не бяха припознати като вот на недоверие към правителството, не бяха припознати като протестен вот, не бяха припознати като изборите, които могат да свалят управлението. Третата причина е спокойствието, което се пренася върху ниската активност. Тя опроверга тезата, която редовно биваше споделяна от социолози и анализатори, че някъде там къкри огромно недоволство, което всеки момент ще избухне. Имаше най-удобния повод да избухне, но очевидно него го няма или ако го има, то то не може да намери своето удачно политическо представителство“, обясни Георги Харизанов. Той изрази надежда спокойствието да не се запази и след евроизборите в политическото ежедневие. Според него неспокойствието около медийните разкрития е добро както за политическата класа, така и за обществото. Нужно е спокойствие в икономиката, обясни той, като уточни, че спокойствието на комфорт и конформизъм е излишно. Хубаво е политиците да решават проблемите с повече реформи и по-малко обществени пари, добави политическият анализатор.  \r\nВИКТОРИЯ МЕСРОБОВИЧ - КУВЕНДЖИЕВА", "date": "2019.05.27", "title": "Европейски избори 2019: Георги Харизанов: Българските избиратели не припознават значението на това към кои политически семейства ще се присъединят българските представители в ЕП"}
{"url": "http://www.focus-news.net/news/2019/05/27/2662936/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Резултатите от гласуването в Гърция за новия състав на ЕП и промените, които произтичат от тях, извънредно заседание на парламента в Белград за ситутацията в Косово, както и дългоочакваният старт на операция „метла“ за чистки в редиците на управляващия в Скопие СДСМ са част от основните теми, върху които акцентират водещите печатни балкански издания. . \r\n***  Държавният глава на западната ни съседка Александър Вучич ще се заеме с проблема за бившата южна сръбска провинция на извънредно заседание в Скупщината, посветена на косовския въпрос. По информация на електронното издание на водещия белградски ежедневник  „Вечернье Новости“  обръщението на Вучич ще продължи внушителните три часа, а очакванията са, че дебатите след речта му ще са в ход поне още четири часа.  \r\nСпоред редакцията, Вучич е подготвил реч, в която косовският въпрос се разглежда не само от политическа, но и от историческа гледна точка. В речта си той ще се обсъди националният въпрос, както и икономическата и демографската ситуация в Сърбия. \r\nЗаседанието в сръбския парламент е насрочено за 16:00 часа местно време (17:00 часа българско време). На него ще присъстват министър-председателят Ана Бърнабич, министрите от кабинета и ръководителят на Службата за Косово и Метохия Марко Джурич. \r\nДен преди заседанието бяха разменени остри обвинения между представителите на „Сръбска листа“ и лидерите на „Съюз за Сърбия“, чиито депутати обявиха бойкот на сесията. \r\nПредседателят на „Сръбска листа“ Горан Ракич увери, че Александър Вучич се радва на абсолютната подкрепа на сърбите от Косово и че „Вук Йеремич трябва да се засрами от всички извършени от него престъпления и от всички лъжи, които не престава да изрича\". Той определи Йеремич като лицемер, който „се опита да погребе Резолюция 1244 на Съвета за сигурност на ООН с дилетантния и глупавия си въпрос към международния съд\". \r\n„Йеремич направи повече, за да легализира т.нар. Косово, отколкото всички албански политици и спонсори заедно“, заяви  Ракич, отговаряйки на критиките за правителствената политика на Белград по отношение на Косово.  \r\nЙеремич, който е и председател на Народната партия, заяви по-рано, че през последните седем години „албанците са получили всичко, което е в тяхна полза,  докато Общността на сръбските общини остава мъртво писмо на хартия\". \r\n„Сърбите от Косово и Метохия очакват всички опозиционни политически актьори в Белград да покажат поне минималната отговорност към страната си и живеещите в Косово и Метохия“, настояват от „Сърбска листа“. \r\n***  Президентът на Косово Хашим Тачи отново се опитва да съживи идеята за промяна на границите, но този път с по-плавен дискурс, отбелязва електронното издание на водещия прищински ежедневник  Zeri . \r\nИзданието цитира думите на държавния глава на най-младата държава на Балканите, изречени в рамките на посещение в Албания. Тачи увери, че ще направи възможно присъединяването на  Прешево, Медведжа и Буяновац към Косово, без при това да се отстъпва и милиметър от територия на страната на Сърбия. \r\n„Знаете, и аз днес повтарям моя ангажимент и моята ангажираност, че Прешево, Медведжа и Буяновац ще се присъединят към територията на Република Косово, без да засяга и един милиметър от територията на Република Косово, нито „Трепча“, нито Митровица, нито който и да било край на територията на Косово като предварително условие за национално обединение“, цитира Zeri думите на Тачи. \r\nИдеята за промяна на границите бе разкритикувана от повечето парламентарни партии в Косово, част от международната общност, както и от членовете на бившата партия на президента Тачи, „Демократическата партия на Косово“ (ДПК), припомня изданието. \r\n***  В управляващия СДСМ започна колективна чистка, а местата на освободените от длъжност ще бъдат попълнение след следващото заседание на Централния съвет на партията, което ще се проведе на 9 или 16 юни, отбелязва електронното издание на близкия до опозицията македонски вестник  „Вечер“ . \r\nЛюпчо Николовски е първият министър, за който е сигурно, ще напусне правителството, т.е. Министерството на земеделието. Според информацията от вечерната сесия на Централния съвет на СДСМ Нева Николовски ще бъде новият генерален секретар на партията, замествайки уволнения Александър Кирацовски. Като се има предвид, че статутът на СДСМ не позволява на генералния секретар да заема пост в изпълнителната власт, е почти сигурно, че Николовски ще трябва да напусне правителствения кабинет на Зоран Заев, за да се посвети на трета позиция в йерархията на управляващата партия. \r\nОсвен Кирацовски, е освободен целият изпълнителен комитет на СДСМ. Това означава, че постовете си напускат някои секретари на партията, включително Миле Зечевич, отговарящ за организацията,  и Йован Деспотовски, отговарящ за международното сътрудничество. \r\nВицепрезидентите на партията - Дамян Манчевски, Фросина Ременски, Петре Шилегов, Оливер Спасовски, Мухамед Зекири и Благой Бочварски, както и председателят на Форума за жени Цветанка Ласкова бяха уволнени. Тези обявени позиции трябва да бъдат попълнени на ново заседание на ЦС - на 9 или 16 юни. Очаква се следизборният конгрес на СДСМ да бъде насрочен  най-късно в началото на юли. След това делегатите трябва да декларират доверие към партийния лидер Заев, вицепремиерът Радмила Шекеринска и Централния и Надзорния съвет на партията. \r\nНа сесията на Централния съвет, която започна около 18:00 часа местно време (19:00 часа българско време), една от темите бе резултатът от президентските избори,  предстоящите промени в правителството и държавните и публичните предприятия. \r\n***  След съкрушителното поражение от консервативната „Нова Демокрация“ на европейските избори в неделя, гръцкият премиер Алексис Ципрас заяви, че ще насрочи предсрочни парламентарни избори след втория тур на местните и регионалните избори през следващия уикенд, пише електронното издание на вестник  Kathimerini . \r\nВ изказване пред централата на партия си СИРИЗА в Атина след поражението, Ципрас, който заяви, че изборите ще са вот на доверие към политиката на правителството, призна, че „резултатът не съответства на очакванията“. \r\nСлед преброяването на 33% от протоколите, „Нова демокрация“ има 33%, СИРИЗА – 23,88%, лявоцентристкото „Движение за промяна“ (КИНАЛ) – 7,18%, Комунистическата партия – ККЕ (5,75%), екстремно-дясната „Златна Зора“ – 4,85% и проруското „Решение за Гърция“ – 4,04%. Партията на бившия финансов министър Янис Варуфакис Дием25 печели едва 3,15% от вота. \r\nПо-рано лидерът на НД Кириакос Мицотакис поиска оставката на Ципрас и общи избори. В коментари към медиите след първите официални прогнози, в които консервативната му партия има преднина от 9% пред СИРИЗА, Мицотакис заяви, че „Гърция се нуждае от ново правителство.“ „Очевидно е, че гръцкият народ е оттеглил доверието си от това правителство“, каза той. \r\n„Министър-председателят трябва да поеме отговорност. Той трябва да подаде оставка и страната трябва да проведе парламентарни избори възможно най-скоро“. „Слънцето изгрява над по-добра Гърция, която изстрада много, но намери сили за промяна“, добави Мицотакис. Той обеща да работи усилено за промяна на курса на Гърция в една променяща се Европа. \r\nБившият консервативен премиер Андонис Самарас, когото Ципрас отстрани през 2015 г., описа резултата като \"победа за Гърция\". \"Това е много голям ден. Утре е нов ден за всички гърци с нови предизвикателства, които ще преодолеем ”, каза той. \r\n\"Г-н Ципрас е победен\", каза лидерът на КИНАЛ Фофи Генмитата. \"Движението за промяна бе подсилено\", каза тя. \r\nВаруфакис, който очевидно на път да влезе в Европейския парламент със своята партия Дием25, заяви, че е доказал, че критиците му грешат, въпреки това, което той описва като \"медиен бойкот\". \"Утре е началото на края на гръцката криза\", каза той. \r\nНа местно и регионално ниво, консервативните и центристките кандидати се представиха добре. За поста на областния управител на Атика, с преброяване на 15 процента от гласовете, Джорджос Патулис, консервативният кмет на Маруси, има 37 процента в сравнение с 20,6 процента за левичарския претендент Рана Дуру и 17 процента за социалистическия претендент Янис Сгурос. \r\nВ Централна Македония резултатите сочат, че сегашният губернатор Апостолос Цицикостас е спечелил 62 процента от гласовете, очевидно използвайки общественото недоволство от сделката за името на сегашната Северна Македония. \"Аз ще бъда управител на всички македонци\", каза той. \"Ще продължим да правим Македония по-силна.\" \r\nВ изборите за кмет на Атина, консерваторът Костас Бакоянис води с 42,6% пред кандидата на СИРИЗА Насос Илиопулос, който засега има 16%. В коментари в неделя вечерта Бакоянис каза, че се е почувствал „шокиран и в екстаз” от неочаквано добрия резултат. \r\nВ Солун кандидатът на НД за кмет Никос Тачиаос е начело с 23%, следван от Константинос Зервас с 14,75%, малко по-напред от Катерина Нотопулу от СИРИЗА с 13,85%. \r\nТази година около 528 000 гърци имаха право да гласуват за първи път, включително 106,760 17-годишни, които получиха правото да гласуват след промяна в закона от правителството на СИРИЗА през 2016 г. \r\nВ едно от най-тревожните събития на вечерта, късните екзитполове показват, че 13% от младите гърци на възраст между 17 и 24 години са гласували за нео-нацистката Златна зора срещу 30%, които подкрепиха НД и 25,6% СИРИЗА. \r\n***", "date": "2019.05.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/27/2662916/evropeyski-izbori-2019-georgi-harizanov-politicheski-analizator-liderat-na-bsp-korneliya-ninova-i-vodachat-na-listata-elena-yoncheva-spanaha-levitsata-po-patya-kam-uspeha-y.html", "text": "Лидерът на БСП Корнелия Нинова и водачът на листата на „БСП за България“ Елена Йончева спънаха левицата по пътя към успеха й. Това каза за сутрешния блок „Добро утро, България“ на  Радио „Фокус“  политическият анализатор Георги Харизанов. „Няма как толкова компрометиран човек като Корнелия Нинова, която по време на тази кампания отново беше припомнена от нейните политически противници, да е олицетворение на каквато и да било алтернатива, да е лице на справедливостта, лице на битката с корупцията. Лидерът на БСП е олицетворение на несправедливостта и корупцията. Слоганът на БСП беше изключително неправилно подбран. Това, че Нинова и Йончева, която се оказа замесена във всички възможни далавери около политиката, говореха непрекъснато за справедливост по-скоро дразнеше хората, отколкото да ги мотивира да гласуват срещу ГЕРБ и Бойко Борисов“, обясни Георги Харизанов. Той каза още, че българският избирател показа, че няма промени в базовите му търсения и искания на политическия терен. Той подкрепи спокойствието и предвидимостта, обясни политическият анализатор, като уточни, че на фона на резултатите до момента, българският избирател може да се гордее от своя избор. Според Георги Харизанов силната активизация на личността на премиера Бойко Борисов изигра роля върху резултатите от изборите. Той избра правилния момент да акцентира върху публичните си прояви и присъствие и по този начин ГЕРБ получи необходимия тонус и заряд, добави Георги Харизанов.  \r\nВИКТОРИЯ МЕСРОБОВИЧ - КУВЕНДЖИЕВА", "date": "2019.05.27", "title": "Европейски избори 2019: Георги Харизанов, политически анализатор: Лидерът на БСП Корнелия Нинова и водачът на листата Елена Йончева спънаха левицата по пътя към успеха й"}
{"url": "http://www.focus-news.net/news/2019/05/27/2662937/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-may.html", "text": "„Софийска вода” временно ще прекъсне водоснабдяването в някои части на столицата на 28 май. Това съобщиха от пресцентъра на  дружеството . \r\nВъв връзка с подмяна на пожарен хидрант на ул. „Цар Симеон“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Цар Симеон“ от ул. „Георги С. Раковски“ до ул. „Бачо Киро“ и ул. „Георги Бенковски“ от ул. „Цар Симеон“ до ул. „Екзарх Йосиф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №33. \r\nВъв връзка с изпълнение на инвестиционен проект за подмяна на уличен водопровод на ул. „Проф. Иван Георгов“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Константин Преславски“, ул. „Първа Българска армия“, бул. „Илиянци“ и ул. „Професор Иван Георгов“; ул. „Професор Иван Георгов“ от ул. „Първа Българска армия“ до река „Суходолска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с  алея „Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на бул. „Васил Левски“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Васил Левски“ от ул. „Юри Венелин“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Юри Венелин“. \r\nВъв връзка с реконструкция на уличен водопровод на ул. „Цар СимеонI“ в с. Мърчаево се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Цар Симеон I“ от ул. „Зюмбюл“ до ул. „Цар Симеон I“ №2. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон I “ срещу училището. \r\nВъв връзка с изграждане на сградно водопроводно отклонение на ул. „Саранци“ в кв. „Васил Левски“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Саранци“ от бул. „Ботевградско шосе“ до ул. „Григорий Цамблак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ №10. \r\nВъв връзка с подмяна на сградно водопроводно отклонение на ул. „Латинка“ в с. Кривина се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Демокрация“, ул. „Искър“, ул. „Зад село“, ул. „Балкан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ №31. \r\nВъв връзка с подмяна на сградно водопроводно отклонение на ул. „Зора“ в кв. „Гниляне“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Христо Ботев“, ул. „Пенчо Славейков“, ул. „Тополите“, ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Зора“. \r\nВъв връзка с подмяна на сградно водопроводно отклонение на ул. „Вихрен“ във вилна зона „Банкя“ в Банкя се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Вихрен“, ул. „Здравец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вихрен“ ъгъла с ул. „Здравец“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.27", "title": "„Софийска вода” временно ще прекъсне водоснабдяването в някои части на столицата на 28 май"}
{"url": "http://www.focus-news.net/news/2019/05/27/2662933/evropeyski-izbori-2019-kyustendil-gerb-poluchava-3669-bsp-za-balgariya-3209-vmro-897-pri-76-obraboteni-protokoli-na-sik-v-rik-kam-845-chasa.html", "text": "ГЕРБ получава 36.69%, „БСП за България” – 32.09%, ВМРО – БНД – 8.97%, при 76% обработени протоколи на СИК в РИК към 8.45 часа. Това съобщиха за  Радио „Фокус” – Кюстендил  от Районната избирателна комисия – Кюстендил. Междинните резултати сочат, че „Демократична България – Обединение” получава 3.34%. 3.41% получава ДПС. Независимите кандидати Минчо Куминев и Десислава Иванчева получават съответно по 2.10% и 1.70%. ПП Атака е с междинен резултат от 1.31%. ВОЛЯ – Българските родолюбци е с 3.41%. \r\nВенцеслав ИЛЧЕВ", "date": "2019.05.27", "title": "Европейски избори 2019: Кюстендил: ГЕРБ получава 36.69%, „БСП за България” – 32.09%, ВМРО – 8.97%, при 76% обработени протоколи на СИК в РИК към 8.45 часа"}
{"url": "http://www.focus-news.net/news/2019/05/27/2662938/plovdiv-natsionalniyat-voennoistoricheski-muzey-se-vklyuchva-v-programata-na-plovdiv-evropeyska-stolitsa-na-kulturata-2019.html", "text": "Националният военноисторически музей се включва в програмата на „Пловдив – Европейска столица на културата 2019“ с изложбата „Музеят – неочакван, отворен, споделен“. Това съобщиха за  Радио „Фокус“ – Пловдив  от Фондация „Пловдив 2019“. Изложбата ще бъде открита от 17.00 часа на 30 май на мястото, където се е намирало първото летище на Пловдив – на бул. „Освобождение“ № 76. С нея ще бъде оживено най-новото културно пространство на града, където в бъдеще ще се премести филиалът на Националният военноисторически музей – Музеят на авиацията.  Нестандартната изложба провокира всеки да преобърне перспективата си за музея. Ако преди една история е илюстрирана с богатство от експонати, тази изложба показва по неочакван начин как един единствен експонат може да разкаже много любопитни истории. Някои от тях предизвикват смях, други – гордост и любопитство,  а трети биха провокирали посетителите да оспорят представеното и да достигнат границите на собствената си толерантност. Гостите на изложбата ще изберат сам дали да следват догматичните представи за културното наследство или да погледнат на него като възможност за различен начин на интерпретация на времето и събитията. \r\nИзложбата „Музеят – неочакван, отворен, споделен“ е част от програмата на „Пловдив – Европейска столица на културата 2019”. Реализира се в партньорство с Регионален исторически музей – Велико Търново и Българска национална филмотека. Тя може да бъде разгледана в Пловдив до 14 юли.", "date": "2019.05.27", "title": "Пловдив: Националният военноисторически музей се включва в програмата на „Пловдив – Европейска столица на културата 2019“"}
{"url": "http://www.focus-news.net/news/2019/05/27/2662935/evropeyski-izbori-2019-2908-sa-glasuvalite-v-oblast-pazardzhik-na-evroizborite.html", "text": "29.08%, или 70 579 души са гласувалите в област Пазарджик на проведените избори за представители в Европейски парламент от Република България, съобщиха от  РИК – Пазарджик . Най-много са гласувалите в община Сърница – 64.61%, или 2 746 души, следвана от Батак – 51.71%, или 2 613, Белово – 36.61%, или 2 802 души, Лесичово – 35.81%, или 1 491 гласували, Велинград – 35.40%, или 11 117 гласували, Ракитово – 33.36%, или 4 308, Стрелча – 32.34%, или 1 350, Септември – 30.41%, или 6 649, Брацигово – 29.05%, или 2 253, Пещера – 27.03%, или 5 011, Пазарджик – 24.43%, или 25 238 души. На опашката е Панагюрище – 23.09%, или 5 001. Общият брой на имащите право на глас в областта е 242 733 души. \r\nАлбена ЖИЛЕКОВА", "date": "2019.05.27", "title": "Европейски избори 2019: 29.08% са гласувалите в област Пазарджик на евроизборите"}
{"url": "http://www.focus-news.net/news/2019/05/27/2662940/pazardzhik-izvarshva-se-proverka-vav-vrazka-sas-signala-za-nalichieto-na-martvi-kone-kray-selo-panagyurski-kolonii.html", "text": "Извършва се проверка във връзка със сигнала за наличието на мъртви коне край село Панагюрски колонии, съобщи за  Радио “Фокус“ – Пазарджик  Мирослав Стоянов, говорител на ОД МВР - Пазарджик. По думите му сигнал за инцидента не е подаден официално на тел. 112. Полицията е запозната със случая чрез кмета на населеното място, който е информирал полицейският инспектор, зачислен към населеното място в деня на изборите вчера. „Става въпрос за два мъртви коня, които са намерени в близост до главния път от село Панагюрски колонии към Панагюрище. Екип от разследващи от Районното управление на полицията в Панагюрище прави проверка по сигнала, като към момента се правят опити да бъде открит собственика на двете животни. До момента, въпреки проведени разпити с местното население, такъв не е открит. Не е изяснена и причината за смъртта на животните – дали става въпрос за умишлено умъртвяване или животните са консумирали нещо отровно“, уточни Стоянов. Той допълни, че за да стане ясно причината е необходимо да бъде извършена и ветеринарно-медицинска експертиза. Разследването на инцидента продължава. \r\nАлбена ЖИЛЕКОВА", "date": "2019.05.27", "title": "Пазарджик: Извършва се проверка във връзка със сигнала за наличието на мъртви коне край село Панагюрски колонии"}
{"url": "http://www.focus-news.net/news/2019/05/27/2662939/sport-grigor-dimitrov-se-izkachva-s-edna-pozitsiya-v-svetovnata-ranglista-v-top-10-nyama-promeni.html", "text": "Григор Димитров се изкачва с една позиция нагоре в световната ранглиста и от тази седмица заема 46-о място. В последния си мач първата ни ракета победи Янко Типсаревич в първи кръг на турнира Ролан Гарос, като сложи край на серията си от три поредни загуби на старта в основните схеми на турнири. \r\nВ „Топ 10“ няма промени. Начело остава Новак Джокович, следван от Рафаел Надал и Роджър Федерер. Четвърти е Доминик Тийм, а пети – Александър Зверев. Десетката допълват Стефанос Циципас, Кей Нишикори, Кевин Андерсън, Хуан Мартин дел Потро и Джон Иснър.", "date": "2019.05.27", "title": "Спорт: Григор Димитров се изкачва с една позиция в световната ранглиста, в „Топ 10“ няма промени"}
{"url": "http://www.focus-news.net/news/2019/05/27/2662944/afp-sasht-ne-se-stremyat-kam-promyana-na-rezhima-v-iran-uveri-donald-tramp.html", "text": "Държавният глава на САЩ Доналд Тръмп увери, че страната му не се стреми към постигане на промяна на властта в Иран, предава  AFP . \r\nПо-рано Вашингтон обяви, че изпраща допълнителни войски в Близкия изток с оглед напрежението в отношенията с Иран, припомня агенцията. \r\n„Не се стремим към промяна на режима, а към това той да няма ядрени оръжия“, подчерта Тръмп на пресконференция в Токио. Американският президент изрази увереност, че „ще постигнем споразумение“ с Техеран.  Тереза Герова", "date": "2019.05.27", "title": "AFP: САЩ не се стремят към промяна на режима в Иран, увери Доналд Тръмп"}
{"url": "http://www.focus-news.net/news/2019/05/27/2662946/dobrich-regionalnata-biblioteka-dora-gabe-shte-predstavi-skazka-po-besedi-na-uchitelya-petar-danov.html", "text": "Регионалната библиотека „Дора Габе“ ще представи сказка по беседи на Учителя Петър Дънов. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на  Радио „Фокус” – Варна . На 29 май 2019 г. от 17.30 часа в Регионална библиотека „Дора Габе” Добрич ще се проведе публична сказка по беседи на Учителя Петър Дънов на тема „Имай вяра”. Организатор на срещата е Александър Сириньотис, водеща е Жулиета Иванова. Първата съвременна публична сказка по беседи на Учителя е проведена в град Варна тази година. Словото на Петър Дънов се явява светлина в съзнанието на будния човек. То е предназначено за хора, изгубили съзвучие с природата. Сказката „Имай вяра” е оставила приятен спомен в съзнанието на слушателите си в град Варна. Организаторите се надяват и в Добрич да е така. Вход свободен. \r\nЖулиета НИКОЛОВА", "date": "2019.05.27", "title": "Добрич: Регионалната библиотека „Дора Габе“ ще представи сказка по беседи на Учителя Петър Дънов"}
{"url": "http://www.focus-news.net/news/2019/05/27/2662920/vecher-makedoniya-kolektivna-chistka-v-sdsm-svobodnite-mesta-shte-badat-popalneni-na-novo-zasedanie-na-tss-na-9-ili-16-yuni.html", "text": "В управляващия СДСМ започна колективна чистка, а местата на освободените от длъжност ще бъдат попълнение след следващото заседание на Централния съвет на партията, което ще се проведе на 9 или 16 юни, отбелязва електронното издание на близкия до опозицията македонски вестник  „Вечер“ . \r\nЛюпчо Николовски е първият министър, за който е сигурно, ще напусне правителството, т.е. Министерството на земеделието. Според информацията от вечерната сесия на Централния съвет на СДСМ Нева Николовски ще бъде новият генерален секретар на партията, замествайки уволнения Александър Кирацовски. Като се има предвид, че статутът на СДСМ не позволява на генералния секретар да заема пост в изпълнителната власт, е почти сигурно, че Николовски ще трябва да напусне правителствения кабинет на Зоран Заев, за да се посвети на трета позиция в йерархията на управляващата партия. \r\nОсвен Кирацовски, е освободен целият изпълнителен комитет на СДСМ. Това означава, че постовете си напускат някои секретари на партията, включително Миле Зечевич, отговарящ за организацията,  и Йован Деспотовски, отговарящ за международното сътрудничество. \r\nВицепрезидентите на партията - Дамян Манчевски, Фросина Ременски, Петре Шилегов, Оливер Спасовски, Мухамед Зекири и Благой Бочварски, както и председателят на Форума за жени Цветанка Ласкова бяха уволнени. Тези обявени позиции трябва да бъдат попълнени на ново заседание на ЦС - на 9 или 16 юни. Очаква се следизборният конгрес на СДСМ да бъде насрочен  най-късно в началото на юли. След това делегатите трябва да декларират доверие към партийния лидер Заев, вицепремиерът Радмила Шекеринска и Централния и Надзорния съвет на партията. \r\nНа сесията на Централния съвет, която започна около 18:00 часа местно време (19:00 часа българско време), една от темите бе резултатът от президентските избори,  предстоящите промени в правителството и държавните и публичните предприятия. Тереза Герова", "date": "2019.05.27", "title": "„Вечер“ (Македония): Колективна чистка в СДСМ, свободните места ще бъдат попълнени на ново заседание на ЦС - на 9 или 16 юни"}
{"url": "http://www.focus-news.net/news/2019/05/27/2662948/bsp-shte-dade-preskonferentsiya-ot-1430-ch.html", "text": "От 14.30 часа, в централата на БСП, ул. \"Позитано\" 20, ще се проведе пресконференция. Това съобщиха от пресцентъра на  Националния съвет на БСП .", "date": "2019.05.27", "title": "БСП ще даде пресконференция от 14.30 ч."}
{"url": "http://www.focus-news.net/news/2019/05/27/2662947/pochina-nachalnikat-na-otdelenieto-po-obshta-i-speshna-urologiya-na-umbalsm-n-i-pirogov-dots-d-r-valeri-mariyanovski.html", "text": "На 25 май почина началникът на отделението по обща и спешна урология на УМБАЛСМ „Н. И. Пирогов“ доц. д-р Валери Марияновски. Това съобщиха от  лечебното заведение . Опелото ще се извърши от 14.00 часа в храм \"Покров Богородичен \" ( зад хотел \"Родина\").", "date": "2019.05.27", "title": "Почина началникът на отделението по обща и спешна урология на УМБАЛСМ „Н. И. Пирогов“ доц. д-р Валери Марияновски"}
{"url": "http://www.focus-news.net/news/2019/05/27/2662932/evropeyski-izbori-2019-aleksandar-andreev-tsik-normalno-teche-protsesat-na-predavane-na-protokolite.html", "text": "Нормално тече процесът на предаване на протоколите. Това каза за  Агенция „Фокус“  говорителят на Централната избирателна комисия (ЦИК) Александър Андреев. „Предаването на протоколите тече нормално. Всичко е наред, включително и в София-област“, уточни Андреев. „Официални резултати могат да се очакват до 5 дни. Толкова време има ЦИК да се произнесе“, добави той. Говорителят на специализирания орган отбеляза, че е твърде рано, за да се коментира разпределението на мандатите и преференциите след изборите за Европейски парламент.  \r\nДаяна ДЮЛГЕРОВА", "date": "2019.05.27", "title": "Европейски избори 2019: Александър Андреев, ЦИК: Нормално тече процесът на предаване на протоколите"}
{"url": "http://www.focus-news.net/news/2019/05/27/2662945/evropeyski-izbori-2019-plovdiv-3393-pecheli-gerb-pri-obraboteni-474-ot-obshto-477-protokola-na-16-rik-plovdiv-grad-bsp-za-balgariya-25-vmro-1083.html", "text": "33.93% печели ПП ГЕРБ при обработени 474 от общо 477 протокола. Резултатът е почти 100%, съобщи за  Радио „Фокус“ - Пловдив  Гергана Костадинова, зам.-председател на 16 РИК – Пловдив град. \"БСП за България\" събира 25% от гласовете на избирателите. Трети са ВМРО – 10.83%, следвани от Демократична България – 8.05%, ДПС – 3.44%, ВОЛЯ – 3.47%. \r\n„На тези избори Пловдив гласува за личности, като показа силен преференциален вот”, каза Костадинова. \r\nПредаването на изборните книжа е преминало спокойно. Противно на очакванията машинният вот не е затруднил секционните избирателни комисии. \r\nЦветана ТОНЧЕВА", "date": "2019.05.27", "title": "Европейски избори 2019: Пловдив: 33.93% печели ГЕРБ при обработени 474 от общо 477 протокола на 16 РИК – Пловдив град, \"БСП за България\" - 25%, ВМРО – 10.83%"}
{"url": "http://www.focus-news.net/news/2019/05/27/2662943/pravitelstvoto-predlaga-izmeneniya-v-zakona-za-politicheskite-partii-s-koito-se-fiksirat-subsidiite-v-razmera-ot-11-lv-za-deystvitelno-polucheniya-ot-partiyata-ili-koalitsiyata-glas.html", "text": "Със свое решение Министерският съвет одобри проект на Закон за изменение на Закона за политическите партии. Това съобщиха от  правителствената информационна служба . Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по- кратък период. Също така се предвижда планираните по централния бюджет за съответната година разходи да бъдат индикативни. \r\nС § 2, ал. 1 от законопроекта е предвидена преходна уредба за формиране на размера на държавната субсидия за периода от 26.05.2016 г. до влизането в сила на изменителния закон. \r\nВ съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с 6.5 млн. лева. \r\nПредложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева.  \r\nРешението на Министерския съвет е прието неприсъствено.", "date": "2019.05.27", "title": "Правителството предлага изменения в Закона за политическите партии, с които се фиксират субсидиите в размера от 11 лв. за действително получения от партията или коалицията глас"}
{"url": "http://www.focus-news.net/news/2019/05/27/2662942/evropeyski-izbori-2019-ivan-petrinski-v-balgarski-novini-atina-izbiratelnata-aktivnost-v-gartsiya-na-izborite-za-balgarski-predstaviteli-za-ep-beshe-izklyuchitelno-visoka.html", "text": "Избирателната активност в Гърция на изборите за български представители за ЕП беше изключително висока, особено в Атина и в северната част на страната. Това каза за сутрешния блок „Добро утро, България“ на  Радио „Фокус“  Иван Петрински, главен редактор на вестник „Български новини“ в Атина. Той допълни, че е имало перфектна организация и са създадени много добри условия за гласуването. Петрински уточни, че процедурата за попълване на декларацията, чрез която се гласува на друго място е била изключително облекчена. По думите му резултатите до голяма степен се припокриват с тези в България.”Има някой разминавания като цяло между вота вътре в България и извън страната, но това се дължи на обстоятелства, свързани с начина на живот и вижданията на хората и това не е нищо ненормално“, каза още Иван Петрински. Той  коментира, че е изненадващо високото постижение на ГЕРБ спрямо предварителните нагласи, като допълни, че се очертава и нов играч в лицето на „Демократична България“.  \r\nВиктория МЕСРОБОВИЧ-КУВЕНДЖИЕВА", "date": "2019.05.27", "title": "Европейски избори 2019: Иван Петрински, в. „Български новини“, Атина: Избирателната активност в Гърция на изборите за български представители за ЕП беше изключително висока"}
{"url": "http://www.focus-news.net/news/2019/05/27/2662952/prezidentat-rumen-radev-konstitutsionniyat-ni-sad-e-sravnitelno-mlad-no-toy-se-prevarna-v-stozher-na-pravoviya-red.html", "text": "Конституционният ни съд е сравнително млад, но той се превърна в стожер на правовия ред. Това каза президентът Румен Радев, който присъства при представянето на българското издание на книгата „Избрани решение на германския Федерален конституционен съд“, предаде репортер на  Агенция „Фокус“ . \"Искам да благодаря за поканата за днешната дискусия. Върховенството на конституцията и контролът са в основата на правовия ред. Това е основна задача на българския Конституционен съд - да брани нейното върховенство. Въпреки, че нашият Конституционен съд е сравнително млад, той се превърна в стожер на конституционния ред“, поясни той. „Неговата дейност да притича в едни турбуленции в политиката, но аз мисля, че Конституционният съд успешно спазва своята мисия – да разпознава и защитава разделението на властите“, добави той. Нашият Конституционен съд беше изправен пред големи предизвикателства от членството ни в ЕС“, добави президентът. „Мога да кажа, че без излишен патос и шум, нашият Конституционен съд успешно се справя с тези предизвикателства. \r\nСпоред него ключът към успеха е достъпността. „Да могат гражданите да усещат упора от Конституционния съд. Виждаме колко е важно това. Нашият Конституционен съд има разширена дейност. Имаме възможността той да бъде сезиран от нетрадиционните инициатори – от главния прокурор и омбудсманът. България има готовност да разглежда преки конституционни жалби“, посочи той.  \r\nДаяна ДЮЛГЕРОВА", "date": "2019.05.27", "title": "Президентът Румен Радев: Конституционният ни съд е сравнително млад, но той се превърна в стожер на правовия ред"}
{"url": "http://www.focus-news.net/news/2019/05/27/2662941/evropeyski-izbori-2019-kardzhali-poradi-tehnicheski-prichini-se-zabavya-obrabotkata-na-izbornite-rezultati-v-oblastta.html", "text": "Поради технически причини се забавя обработката на изборните резултати, предаде кореспондент на  Радио „Фокус“ . По данни от РИК към 9.30 часа ДПС води с резултати 65.25%, ГЕРБ получава 15.5% от гласовете на избирателите в областта. Това съобщиха от РИК - Кърджали. Обработени са 70% от секционните протоколи, постъпили в РИК. За БСП са гласували 8.28% от имащите право да гласуват от седемте общини в област Кърджали. На четвърто място по резултати е ДОСТ с 3.79%, ВМРО е пета политическа сила с 1.66%, Воля –българските родолюбци с 1.15 %, Демократична България с 1.11%,  Патриоти за Валери Симеонов с 0.46% и Атака с 0.32 %.  \r\nДарина ДЕЕНИЧИНА", "date": "2019.05.27", "title": "Европейски избори 2019: Кърджали: Поради технически причини се забавя обработката на изборните резултати в областта"}
{"url": "http://www.focus-news.net/news/2019/05/27/2662954/evropeyski-izbori-2019-ivan-petrinski-v-balgarski-novini-atina-gartsiya-izbra-absolyutno-proevropeyski-kandidati-tova-beshe-predizvestena-zaguba-za-aleksis-tsipras-i-upravlyavashtata-siriza.html", "text": "На изборите за Европейски парламент Гърция избра абсолютно проевропейски кандидати. Това беше предизвестена загуба за премиера Алексис Ципрас и управляващата СИРИЗА. Това каза в интервю за сутрешния блок „Добро утро, България“ на  Радио „Фокус“  Иван Петрински, главен редактор на вестник „Български новини“ в Атина.  Той отбеляза, че загубата на управляващата СИРИЗА ще доведе до общи парламентарни избори в страната. „Настроението в Гърция по отношение на Европа е ясно, Гърция избра абсолютно проевропейски кандидати. Премиерът Алексис Ципрас претърпя загуба на евроизборите с около 10%, според предварителните данни, но това беше нещо очаквано. Една предизвестена загуба е това, не е нещо изненадващо. Изненадващото е това, че почти моментално Алексис Ципрас се съгласи да насрочи предсрочни парламентарни избори в Гърция“, каза още Иван Петрински. Той припомни, че освен европейските избори вчера в Гърция са проведени и местни избори. „От 13 префектури опозицията печели 11, а от 59 области печели в 51, което е гигантско поражение за Ципрас и управляващата СИРИЗА. Ципрас много правилно прие до края на юни да бъдат организирани вътрешни парламентарни избори, защото така по някакъв начин ще успее да ограничи загубите, които евентуално би понесъл, ако остави изборите да бъдат проведени в законният им срок – през октомври. Най-вероятно до края на месеца ще бъдем свидетели на общи парламентарни избори в Гърция. Със сигурност това вече ще доведе до ново управление - нов премиер и правителство в страната“, допълни Иван Петрински. \r\nВиктория МЕСРОБОВИЧ-КУВЕНДЖИЕВА", "date": "2019.05.27", "title": "Европейски избори 2019: Иван Петрински, в. „Български новини“, Атина: Гърция избра абсолютно проевропейски кандидати, това беше предизвестена загуба за Алексис Ципрас и управляващата СИРИЗА"}
{"url": "http://www.focus-news.net/news/2019/05/27/2662953/veliko-tarnovo-shofyor-s-blizo-3-promila-alkohol-se-e-blasnal-v-spryana-kola-v-selo-valchovtsi-i-e-izbyagal.html", "text": "Пиян водач е предизвикал катастрофа и избягал. Това съобщиха от  Областна дирекция на МВР – Велико Търново . Вчера в 18.10 часа в полицейското управление в Елена е получен сигнал за катастрофа в село Вълчовци. Изпратеният на мястото екип е установил, че лек автомобил „Хонда Сивик“ е ударил паркиран лек автомобил „Нисан“, след което водачът е напуснал местопроизшествието. В резултат на това по спряната кола са нанесени леки материални щети. В хода на извършената проверка е изяснено, че зад волана е стоял 52-годишен мъж от същото село. Той е изпробван за употреба на алкохол с техническо средство, апаратът е отчел 2.98 промила. Мъжът е отказал кръвна проба за химичен анализ. Срещу него е започнато бързо производство.", "date": "2019.05.27", "title": "Велико Търново: Шофьор с близо 3 промила алкохол се е блъснал в спряна кола в село Вълчовци и е избягал"}
{"url": "http://www.focus-news.net/news/2019/05/27/2662957/kyustendil-politsiyata-razsledva-palezha-na-dva-avtomobila-v-selo-slokoshtitsa.html", "text": "Два автомобила са били запалени умишлено в село Слокощица, съобщиха от  Областна дирекция на МВР – Кюстендил . През нощта на 25 срещу 26 май екип на Районна служба „Пожарна безопасност и защита на населението” –  Кюстендил е гасил пожар в село Слокощица. Горели са 2 автомобила „Мерцедес“ и „Ауди“. „Аудито\" е напълно изгоряло, на другия автомобил са нанесени значими щети. Причина за пожара е умисъл. Започнато е досъдебно производство по случая в РУ - Кюстендил.", "date": "2019.05.27", "title": "Кюстендил: Полицията разследва палежа на два автомобила в село Слокощица"}
{"url": "http://www.focus-news.net/news/2019/05/27/2662958/kardzhali-dvama-mazhe-sa-zadarzhani-za-huliganstvo-i-otpravyane-na-zaplahi-kam-politseyski-sluzhiteli.html", "text": "Двама мъже са задържани за хулиганство и отправяне на заплахи към полицейски служители. Това съобщиха от  ОДМВР - Кърджали . Образувано е досъдебно производство. Задържани са 31 и 37-годишен в РУ - Кърджали за хулигански действия, съпроводени със съпротива срещу полицейски служители при инцидент, станал на 26 май около 4.00 часа пред заведение в областния център. Двамата се нахвърлили с обидни думи и закани за физическа разправа към полицаи, изпълняващи задължения си по опазване на обществения ред. Образуваното досъдебно производство е за хулиганство, съпроводено със съпротива срещу орган на властта.", "date": "2019.05.27", "title": "Кърджали: Двама мъже са задържани за хулиганство и отправяне на заплахи към полицейски служители"}
{"url": "http://www.focus-news.net/news/2019/05/27/2662951/faz-v-bryuksel-zapochva-igrata-na-poker.html", "text": "След неделното гласуване за новия състав на Европейския парламент и успеха на десните партии, в Брюксел започват преговорите за избирането на новите лидери на Общността и програмата за реформи на Блока, подчертават в редакцията на водещия германския национален ежедневник  Die Frankfurter Allgemeine Zeitung , описвайки процеса като „игра на покер“. \r\nИзданието припомня думите на шпитценкандидата на Европейската народна партия (ЕНП) Манфред Вебер, който по-рано заяви, че ще бъде силен председател на ЕК, тъй като партията му остава най-силната в ЕП, въпреки понесените загуби в неделя. Вебер обаче се нуждае от съюзници, а те вече поставиха някои условия. „Зелени“ например, които събраха значително по-голяма подкрепа спрямо гласуването от 2014 г., настояват за ангажименти за борбата с изменението на климата и по-социална Европа, отбелязват от редакцията. Тереза Герова", "date": "2019.05.27", "title": "FAZ: В Брюксел започва играта на покер"}
{"url": "http://www.focus-news.net/news/2019/05/27/2662959/varna-30-godishen-mazh-e-bil-namushkan-s-nozh-pri-spor-na-krastovishte-v-grada.html", "text": "30-годишен мъж е бил намушкан с нож в гърба от друг мъж при спор на кръстовище в града. Това съобщиха от  ОДМВР – Варна . Инцидентът е станал около 18.30 часа на 26 май на кръстовището на ул. „Джеймс Баучер“ и ул. „Уилям Гладстон“. Възникнала е конфликтна ситуация на пътя, която е прераснала във физическа саморазправа. Един от участниците нанася прободна рана в гърба на другия и напуска местопроизшествието. След проведени действия по разследване на случая и оперативно-издирвателни дейности е установено, че извършител на деянието е мъж с инициали О.Т. (37 г.) от Варна, известен на МВР. По случая има образувано досъдебно производство, материалите са докладвани на прокурор от Районна прокуратура – Варна. Мъжът е задържан за срок до 24 часа. Няма опасност за пострадалия 30-годишен варненец.", "date": "2019.05.27", "title": "Варна: 30-годишен мъж е бил намушкан с нож при спор на кръстовище в града"}
{"url": "http://www.focus-news.net/news/2019/05/27/2662961/kardzhali-39-godishen-mazh-e-schupil-vrata-v-meditsinski-tsentar.html", "text": "39-годишен мъж е счупил врата в медицински център. Наложена му е глоба в размер на 150 лв. Това съобщиха от  ОДМВР - Кърджали . С решение на Районния съд в Кърджали по Указа за борба с дребното хулиганство, мъжът предизвикал скандал в медицински център и счупил с крак входна врата.", "date": "2019.05.27", "title": "Кърджали: 39-годишен мъж е счупил врата в медицински център"}
{"url": "http://www.focus-news.net/news/2019/05/27/2662956/evropeyski-izbori-2019-stara-zagora-gerb-pecheli-3194-bsp-za-balgariya-2898-dps-925-vmro-766-volya-576-pri-obraboteni-6324-protokoli.html", "text": "Към 8.45 часа при обработени 63.24% протоколи на секционни избирателни комисии, 31.94% от избирателите в Старозагорски избирателен район са дали своя вот за кандидатите за Европейски парламент на ПП ГЕРБ, съобщиха за  Радио „Фокус”  от Районна избирателна комисия – Стара Загора. 28.98% са гласувалите за „БСП за България”, 9.25% за Движение за права и свободи, 7.66% за ПП ВМРО – Българско национално движение, 5.76% за ВОЛЯ, за Демократична България – 4.64%, за ПП „ Възраждане” – 1.54%, ИК за Десислава Петрова Иванчева - 1.46% и за Патриоти за Валери Симеонов – 1.35%. \r\nИзбирателната активност в Старозагорска област на провелите се избори за Европейски парламент е 32%. Общият брой на гласувалите в областта е 93 256.  \r\nСлавяна ГАЙДАРОВА", "date": "2019.05.27", "title": "Европейски избори 2019: Стара Загора: ГЕРБ печели 31.94%, „БСП за България” - 28.98%, ДПС - 9.25%, ВМРО - 7.66%, ВОЛЯ - 5.76%, при обработени 63.24% протоколи"}
{"url": "http://www.focus-news.net/news/2019/05/27/2662962/premierat-boyko-borisov-inspektira-stroitelnite-raboti-na-patya-mezhdu-sevlievo-i-gabrovo.html", "text": "Премиерът Бойко Борисов инспектира строителните работи на пътя между Севлиево и Габрово. Това става ясно от видео, публикувано във  „Фейсбук“ . Заедно с министър-председателя на инспекцията бяха вицепремиерът Томислав Дончев, министърът на финансите Владислав Горанов и заместник-министърът на регионалното развитие Николай Нанков. Зам.-министър Нанков обясни, че трафикът в участъка Севлиево – Габрово на денонощна база е малко над 6000 автомобила, колкото е между София и ГКПП „Калотина“. „Движим се за Габрово, по второкласен път II-44, малко над 27 км разделен на два участъка. Изцяло европейско финансиране, по ОП „Региони в растеж“. Миналата година март месец стартираха ремонтните дейности“, каза още Нанков. Той обясни, че пътят играе връзка на пътя Варна-София и Габрово. „Изключително важна отсечка с оглед на строителството на входа при Габрово, тунела под Шипка и автомагистрала „Хемус“, отчете още заместник-министър Нанков и уточни, че финансирането е в размер на 24 млн. лв. „Правим ремонтите по работещи градове“, изтъкна министър-председателят. От своя страна вицепремиерът Томислав Дончев добави, че освен транзитният трафик пътят има изключително важно регионално значение.", "date": "2019.05.27", "title": "Премиерът Бойко Борисов инспектира строителните работи на пътя между Севлиево и Габрово"}
{"url": "http://www.focus-news.net/news/2019/05/27/2662960/prezidentat-rumen-radev-niskata-izbiratelna-aktivnost-e-povod-da-se-zamislim-zashto-v-demokratichna-evropa-tya-e-dva-pati-po-golyama.html", "text": "Ниската избирателна активност на европейските избори не е само шамар за политическата класа, но и повод да се замислим защо в демократична Европа тя е два пъти по-голяма. Това каза пред журналисти президентът Румен Радев във връзка с резултатите на изборите за Европейския парламент 2019, предаде репортер на  Агенция „Фокус“ . „Искам да поздравя победителите. Успехът за ВМРО и най-големият успех според мен за „Демократична България. Две неща искам да подчертая в тези избори – рекордно ниската избирателна активност. Тя според мен не е само шамар за политическата класа от огромното мнозинство, тя е повод много сериозно да се замислим, защото демократична Европа има почти два пъти по-голяма активност. Това показва, че ние продължаваме да се отдалечаваме от Европа, не само като качество на живот и управление, но и като динамика и пълноценност на протичащите в останалите европейски държави процеси“, посочи той. „Аз призовавам всички партии да направят един много добър анализ не само за своите програми, платформи и послания, но и какво реално се случва в България и как наистина ние ще догонваме Европа. Не само като някакви темпове, ние трябва да се обърнем най-сетне, векторът да съвпада с държавите на Европа“, добави държавният глава. \r\n„Все по-отчетливо го забелязвам политици, анализатори и коментатори да казват, виждате ли тези избори могат да бъдат индулгенция за корупционните скандали. Това е погазване на правовата държава, изборите са политически акт. Те не могат да заместят прокуратурата и съда. Не могат да опростят грабителство и престъпление“, коментира Румен Радев.   \r\nДаяна ДЮЛГЕРОВА", "date": "2019.05.27", "title": "Президентът Румен Радев: Ниската избирателна активност е повод да се замислим защо в демократична Европа тя е два пъти по-голяма"}
{"url": "http://www.focus-news.net/news/2019/05/27/2662950/evropeyski-izbori-2019-vidin-bsp-pecheli-3358-gerb-3238-dps-1379-pri-obraboteni-7568-ot-protokolite-kam-845-chasa.html", "text": "БСП е първа политическа сила в областта с 33.58%, сочат данните на  РИК . ГЕРБ остават втори с 32.38%. Данните са от 8.45 часа при обработени 75.68% от протоколите. Следват ДПС с 13.79%, ВМРО - 4.67%, Воля – 2.95, Демократична България – 2.61%, Път на младите – 1.67%, Атака – 1.41%, ИК Минчо Христов – 1.27%.  6 584 са гласовете подадени за  БСП, за ГЕРБ са гласували  6347 души.", "date": "2019.05.27", "title": "Европейски избори 2019: Видин: БСП печели 33.58%, ГЕРБ – 32.38%, ДПС - 13.79%,  при обработени 75.68% от протоколите към 8.45 часа"}
{"url": "http://www.focus-news.net/news/2019/05/27/2662963/prezidentat-rumen-radev-sviknah-da-me-paketirat-ako-ne-v-partiya-to-v-ideologiya-no-tova-nyama-kak-da-se-poluchi.html", "text": "Свикнах да ме \"пакетират\", ако не в партия, то в идеология, но това няма как да се получи. Това каза пред журналисти президентът Румен Радев относно изказването на водача на листата на ГЕРБ и СДС Мария Габриел, че държавният глава е бил невидим участник в изборите за Европейския парламент, предаде репортер на  Агенция „Фокус“ .  „Аз вече свикнах да ме \"пакетират\", ако не в партия, то в идеология, ако не в идеология, то е нещо друго. Няма как да се получи, защото вие много добре знаете, че моите критики към управлението не са от вчера, не са обвързани с никаква партия, нито с никаква предизборна кампания. Моите критики са систематични, така както са систематични корупцията и беззаконието, които пораждат точно такъв стил на управление“, добави той.  \r\nДаяна ДЮЛГЕРОВА", "date": "2019.05.27", "title": "Президентът Румен Радев: Свикнах да ме \"пакетират\", ако не в партия, то в идеология, но това няма как да се получи"}
{"url": "http://www.focus-news.net/news/2019/05/27/2662964/varna-dete-s-velosiped-e-blasnato-ot-lek-avtomobil-na-ul-mir.html", "text": "62-годишен водач е блъснал дете с велосипед на ул. „Мир“. Това съобщиха от  ОДМВР – Варна . Инцидентът е станал около 13.30 часа на 26 май. Водачът на лек автомобил с инициали К.Й. (на 62 г.), местен жител, по време на движение, не е достатъчно предпазлив, не пропуска и блъска дете, което пресича пътното платно с велосипед по велосипедна пътека. Вследствие на инцидента момчето получава контузия на лице, прегледано е и освободено, без опасност за живота. По случая е образувано досъдебно производство.", "date": "2019.05.27", "title": "Варна: Дете с велосипед е блъснато от лек автомобил на ул. „Мир“"}
{"url": "http://www.focus-news.net/news/2019/05/27/2662965/burgas-filialat-na-natsionalna-hudozhestvena-akademiya-organizira-lyatna-akademiya-za-detsa.html", "text": "Национална художествена академия – филиал Бургас ще проведе за първи път край морето „Лятна академия за деца и ученици“. Това съобщиха от пресцентъра на  Общината . Студентите и професорите от НХА ще предложат на децата и гостите на Бургас незабравими срещи с изобразителното изкуство в дните от 8 до 19 юли. \r\n„Лятна академия за деца и ученици“ е утвърден културно-образователен проект с успешна десетгодишна биография. Всяка година през август най-старата сграда на Академията в София отваря ателиетата си за най-малките. Децата рисуват, моделират, посещават музеи и галерии – творят, учат и се забавляват. Всеки ден от 9 до 18 часа близо 100 деца участват в пъстрото приключение. Всеки ден, малките художници рисуват и научават нещо ново и различно, а в края на месеца редят своя детска изложба с най-хубавите си творби. Лятната академия е съвместен проект на Националната художествена академия и Фондация „Св. Пимен Зографски“ към НХА. Тя изпълнява и социална мисия, насочена към деца в неравностойно положение, които участват безвъзмездно. \r\nПрез това лято НХА предлага „Лятна академия“ и на бургаските деца от позицията на натрупания опит и новото вдъхновение от атмосферата на морския град. Всеки ден малките академици ще имат богата палитра от различни видове творчески занимания. Те ще се провеждат на брега на морето, в ателиетата на Магазия 1, в морската градина и Казиното, в музеите на Бургас. Учебната програма ще включва: академично рисуване, живопис, графика, скулптура, плакат, калиграфия, илюстрация, авторска книжка и авторски комикс, хералдика, керамика, текстил, дизайн, работилничка за изработване на кукли, пленер – морски пейзаж, пясъчни скулптури и много изненади. На финала творбите ще бъдат събрани в изложбата „Ах, морето…“ на терасите на Казиното. Най-добрите автори ще получат награди, предвидени са приятни изненади и за всички участници в академията. \r\nЗа повече информация: \r\nМария Ландова – ръководител на проекта „Лятна академия за деца“ \r\nm.landova@nha.bg, 0888148715 \r\nНевена Проданова – координатор  на проекта \r\nn.prodanova@nha.bg, 0877668966 \r\nАдрес: НХА – филиал Бургас, Пристанищен комплекс „Магазия“ 1, ет. 2", "date": "2019.05.27", "title": "Бургас: Филиалът на Национална художествена академия организира лятна академия за деца"}
{"url": "http://www.focus-news.net/news/2019/05/27/2662966/plovdiv-blizo-340-abiturienti-sa-preminali-po-cherven-kilim-na-ploshtada-v-asenovgrad-na-24-i-26-may.html", "text": "Общо 338 абитуриенти са преминали по червената пътека на пл. „Акад. Николай Хайтов“ в Асеновград на 24 и 26 май. Това съобщиха за  Радио „Фокус“ – Пловдив  от отдел „Връзки с обществеността“ на Общината. Вълнуващата церемония е събрала хиляди асеновградчани на червената пътека пред Общината, за да съпреживеят заедно всички празника на младостта. Всички абитуриенти са показали характер, стил и красота с празничните си тоалети и настроение. Инициативата е лично на кмета на общината и се проведе за осми пореден път на общоградско абитуриентско изпращане. Най-голям брой зрелостници тази година изпрати СУ „Св. св. Кирил и Методий”– 102. А най-малко те бяха в ПГ „Св. Патриарх Евтимий”, където диплом за завършено средно образование получиха 17 момичета и момчета от класа по фризьорство. \r\n“Тръгвай уверено, бори се смело за доброто и вдъхновено продължавай напред!” С тези думи кметът на община Асеновград д-р Караиванов се обърна към всеки един от зрелостниците на випуск 2019 от асеновградските училища. Традиционно д-р Емил Караиванов подписа и връчи лично своето празнично послание на всеки един абитуриент. Ето и пълният текст на кметското послание, зарадвало зрелостниците на Асеновград випуск 2019. \r\n „Здравей млади приятелю, \r\nВярвам, че покрай абитуриентската еуфория ще си любопитен какво пише тук. \r\nЗащото това са редове на празнично пожелание към тебе, към твоите връстници от випуск 2019 на Асеновград. Сега вие се разделяте с училището и политате в пожелани от вас посоки. Ще учите, ще работите, ще пътешествате, ще изберете да останете тук или ще отпътувате за чужда страна. Накъдето и да тръгнете, знам, че ще е от младежкия ви  устрем, от любопитството на годините  и от тръпката да следвате мечтите си. Какво ще правите с живота си, си е ваша работа, животът има ангажимент единствено да ви поднася предизвикателства. \r\nНие, вашите по-възрастни приятели, вашите родители и близки, ще бъдем винаги наблизо. Тук в родния и безценен Асеновград. Затова е важно никога да не забравяте това магнетично място- земята на родния ви дом, пътеките към училището или разходките край Чая и до Асеновата крепост. Вашият Асеновград завинаги ще остане вашата сигурна крепост, която ще ви пази и насърчава. А вие сте длъжни да го обичате, да го цените, да разказвате за него и да му помагате, когато е нужно. \r\nАсеновград е там, където има дори и само един асеновградчанин. \r\nЩастлив съм да честитя едно вълнуващо училищно завършване! Тръгвай уверено, бори се смело за доброто и вдъхновено продължавай напред!”", "date": "2019.05.27", "title": "Пловдив: Близо 340 абитуриенти са преминали по червен килим на площада в Асеновград на 24 и 26 май"}
{"url": "http://www.focus-news.net/news/2019/05/27/2662969/varna-bebe-e-postradali-pri-katastrofata-mezhdu-dva-avtomobila-na-asparuhoviya-most.html", "text": "Бебе е получило сътресение на мозъка при катастрофата между два автомобила на Аспаруховия мост вчера. Това съобщиха от  ОДМВР – Варна . Инцидентът е станал около 15.00 часа на 26 май. Водачът на лек автомобил с инициали М.М. (21 г.) от село Петров дол, по време на движение, застига и блъска друг лек автомобил, който се движи пред него. Вследствие на инцидента е пострадало бебе, пътуващо в детско столче. То е настанено за наблюдение в УМБАЛ „Св. Марина“ със сътресение на мозъка, няма опасност за живота му. По случая е образувано досъдебно производство.", "date": "2019.05.27", "title": "Варна: Бебе е пострадали при катастрофата между два автомобила на Аспаруховия мост"}
{"url": "http://www.focus-news.net/news/2019/05/27/2662967/sport-viktoriya-tomova-zapazva-pozitsiyata-si-v-svetovnata-ranglista-v-top-10-nyama-promeni.html", "text": "Първата ракета на България при дамите Виктория Томова запазва 174-то място в обновената световна ранглиста. С четири позиции нагоре до номер 193 се изкачва Изабелла Шиникова. Сесил Каратанчева е номер 209 в света, а Елица Костова – 271-ва, с три места по-надолу. \r\nВ „Топ 10“ няма промени. Начело остава Наоми Осака, следвана от Каролина Плишкова и Симона Халеп. Четвърто и пето място са за Кики Бертенс и Анджелик Кербер. Десетката допълват Петра Квитова, Слоун Стивънс, Ашли Барти, Елина Свитолина и Серина Уилямс.", "date": "2019.05.27", "title": "Спорт: Виктория Томова запазва позицията си в световната ранглиста, в „Топ 10“ няма промени"}
{"url": "http://www.focus-news.net/news/2019/05/27/2662968/burgas-obshtinata-predostavya-na-grazhdanite-bezplatna-usluga-za-izvozvane-na-otpadatsi-ostanali-ot-remont-i-stroitelni-deynosti.html", "text": "Община Бургас предоставя на гражданите безплатна услуга за извозване на отпадъци, останали от ремонт и строителни дейности. Това съобщиха от пресцентъра на  Общината . Целта на услугата е чистотата в града да се поддържа на добро ниво. Изхвърлянето на строителни и едрогабаритни отпадъци в контейнерите за битови отпадъци е забранено, а нарушителите се наказват с глоба до 5000 лева. Всеки гражданин може да се възползва от услугата при подаване на заявка на тел. 056/85 23 37. Извозването се осъществява в интервала от 08.00 до 14.00 часа в делнични дни. Строителните отпадъци трябва да бъдат поставени в чували, като количеството не надвишава 3 куб. м. Отпадъците се изнасят на място с осигурен достъп за специализирания автомобил не по-рано от деня за извозване. За живущите в кварталите и съставните селища извозването се осъществява два пъти месечно. Услугата се предоставя безплатно веднъж годишно за всеки жилищен имот.", "date": "2019.05.27", "title": "Бургас: Общината предоставя на гражданите безплатна услуга за извозване на отпадъци, останали от ремонт и строителни дейности"}
{"url": "http://www.focus-news.net/news/2019/05/27/2662970/burgas-detsa-shte-imat-vazmozhnostta-da-se-vklyuchat-v-igra-v-aviomuzeyya-uspeshen-polet-na-1-yuni.html", "text": "Авиомузейя търси деца, които да „назначи“ за пилоти и ръководители въздушно движение за Международния ден на детето – 1 юни, събота. Това съобщиха от пресцентъра на  Общината . На празника децата ще имат възможността да се включат в играта „Успешен полет“, в която участниците са разпределени на отбори – пилот и ръководител въздушно движение. Ръководител въздушно движение трябва да насочва пилота, който е със завързани очи, по пистата, за да премине успешно през препятствията. Спечелилите отбори ще участват в разбиването на самолет-пинята, пълен с много лакомства. Спонсор на събитието е Медицинска лаборатория „ЛИНА“, която осигурява вход свободен през целия ден. Авиомузей Бургас кани всички малки и пораснали деца на 1 юни на едно истинско приключение в света на самолетите.", "date": "2019.05.27", "title": "Бургас: Деца ще имат възможността да се включат в игра в Авиомузейя- „Успешен полет“ на 1 юни"}
{"url": "http://www.focus-news.net/news/2019/05/27/2662972/varna-25-godishen-mazh-e-postradal-pri-katastrofa-na-patya-mezhdu-selo-goritsa-i-grad-byala.html", "text": "25-годишен мъж е настанен в болница след катастрофа на пътя между село Горица и град Бяла. Това съобщиха от  ОДМВР – Варна . Инцидентът е станал около 01.10 часа на 26 май. 25-годишният водач на лек автомобил с инициали Й.Л., по време на движение поради несъобразена скорост при навлизане в ляв завой, губи контрол над МПС, излиза вляво от платното за движение и се блъска в крайпътно дърво, след което се преобръща в канавката. В резултат от инцидента мъжът получава разкъсвания на артериални съдове на ръка и е настанен за лечение в МБАЛ „Св. Анна“, без опасност за живота. По случая е образувано досъдебно производство.", "date": "2019.05.27", "title": "Варна: 25-годишен мъж е пострадал при катастрофа на пътя между село Горица и град Бяла"}
{"url": "http://www.focus-news.net/news/2019/05/27/2662949/evropeyski-izbori-2019-plovdiv-gerb-pecheli-3170-bsp-za-balgariya-2796-dps-1244-vmro-785-pri-95-obraboteni-protokoli.html", "text": "ГЕРБ събира 31.70% в Пловдив област при 95% обработени протоколи. Това съобщи за  Радио „Фокус” - Пловдив  Дарина Тодорова, председател на 17 РИК. „БСП за България” взима 27.96% от гласовете, ДПС са трети с 12.44%, следвани от ВМРО - 7.85%, Воля – 3.80% и Демократична България – 3.25%. \r\n\"Въпреки, че протоколите от избирателните секции са пристигнали около 11.00 часа и работата на комисията е започнала късно, в 7.30 часа вече книжата са били предадени\", каза Дарина Тодорова. Затруднение е имало само с няколко секции, които не са били сумирали вота от машинното гласуване с този от ръчното. Това е наложило свикването наново на комисията и обработване на протоколите. \r\nКато цяло избирателите в Пловдивска област са гласували партийно и няма размествания заради преференциален вот. \r\nЦветана ТОНЧЕВА", "date": "2019.05.27", "title": "Европейски избори 2019: Пловдив: ГЕРБ печели 31.70%, „БСП за България” - 27.96 %, ДПС - 12.44%, ВМРО - 7.85%, при 95% обработени протоколи"}
{"url": "http://www.focus-news.net/news/2019/05/27/2662974/stara-zagora-zhurnalistat-anton-hekimyan-shte-se-sreshtne-s-mladite-hora-v-grada.html", "text": "На 31 май от 18.00 часа в залата на Международния младежки център ще се проведе третата среща  от проекта „Красивите лица на Стара Загора“ – с Антон Хекимян, водещ журналист в бТВ. Това съобщиха от пресцентъра на  Общината . Община Стара Загора, Долап.бг и Международен младежки център Стара Загора организират срещите-разговори с видни земляци. Проявите са посветени на 140-годишнината от възстановяването на Стара Загора. Целта е младите хора в неформална обстановка да се срещнат и разговарят с изтъкнати специалисти от различен социален и професионален спектър, достигнали високо ниво на реализация и в същото време, останали верни и предани на родния град и на общността, за която допринасят максимално според възможностите си. Срещите ще се провеждат веднъж месечно. Първата на 28 март бе с Първан Симеонов – изпълнителен директор на „Галъп интернешънъл болкан“. Втората среща в навечерието на Великден през месец април бе с Негово Високопревъзходителство Старозагорски Митрополит Киприан. \r\nАнтон Хекимян е български журналист, репортер и водещ на предаването „Тази сутрин“ по bTV. Започва професионалния си път още в първи курс като стажант в bTV, а от 2004 е репортер в сутрешния блок на телевизията. През септември 2013 става водещ на съботно-неделния сутрешен блок по bTV „Тази събота и неделя“. На 2 юни 2014 започва да води най-рейтинговото сутрешно предаване „Тази сутрин“ по bTV. \r\nРоден е на 22 май 1984 г. в Стара Загора. Майка му е българка, а баща му – арменец. Хекимян завършва езиковата гимназия „Ромен Ролан“ в Стара Загора с немски и английски. След завършване на средното си образование започва да следва журналистика. Започва работа в bTV още докато учи в Софийския университет. През 2016 г. получава награда за журналистика: „за обективно отразяване на позициите на Българската търговско-промишлена палата и на нейните членове по актуални стопански теми, с ясен сигнал за проблемите на българския бизнес и ролята на Палатата в негова защита“. На церемонията по връчването Хекимян казва, че макар само неговото име да е върху грамотата, тя е признание за работата на целия му екип. По-късно същата година той получава и отличието на Академията за мода \"БГ модна икона 2016\". \r\nСрещите продължават и в следващите месеци:  \r\nм. юни  2019 г. ( 27) – проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. \r\nм. септември 2019 г. (3) Световната оперна прима Веселина Кацарова, Почетен гражданин на Стара Загора \r\nм. октомври 2019 г. (31) Любомир Любенов, математик, основател и ръководител на Международната олимпиада за ученици „Математика без граници“, координатор за България на всички олимпиади в Азия. \r\nм. ноември 2019 г. (28)  доц. д-р Алексей Стоев – директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС, пещерняк и изследовател. \r\nм. декември 2019 г.(19) д-р Райчо Гънчев – създател на Прабългарската школа за оцеляване „Бага-тур“, автор на исторически романи, на сценарии за филми и сам участник в тях. \r\nСрещите са широко достъпни за всички желаещи граждани.", "date": "2019.05.27", "title": "Стара Загора: Журналистът Антон Хекимян ще се срещне с младите хора в града"}
{"url": "http://www.focus-news.net/news/2019/05/27/2662975/haskovo-74-godishen-mazh-e-zastrelyan-po-pogreshka-ot-svoy-blizak-v-selo-lozen.html", "text": "74-годишен мъж е застрелян по погрешка от свой близък в село Лозен. Районна прокуратура - Свиленград наблюдава досъдебно производство за причинена смърт по непредпазливост. Това съобщиха от пресцентъра на  Апелативна прокуратура - Пловдив . На 26 май 2019 г. в с. Лозен, обл. Хасково, е причинена по непредпазливост смъртта на Г.Я., на 74 г., чрез използване на огнестрелно оръжие – малокалибрена пушка.  \r\nКъм момента е установено, че извършител на деянието е Т.В., на 54 г., който е задържан за срок от 24 часа по Закона за МВР. На 26 май 2019 г. Т.В. е гостувал в дома на пострадалия в с. Лозен, обл. Хасково. Той е живеел на семейни начала с дъщерята на пострадалия.  Т.В. е използвал оръжието в двора на къщата, като по непредпазливост е прострелял Г.Я., след което е подал сигнал на тел. 112.  \r\nТ.В. не е притежавал законно разрешително за пушката. Предстои той да бъде задържан за срок от 72 часа с постановление на наблюдаващия прокурор и да бъде привлечен като обвиняем за престъпление по чл. 122 ал. 2 от Наказателния кодекс – за причиняване на смърт по непредпазливост другиму с огнестрелно оръжие и за престъпление по чл. 339 ал. 1 от Наказателния кодекс - за притежаване на оръжие без надлежно разрешително.  Разследването по случая продължава.", "date": "2019.05.27", "title": "Хасково: 74-годишен мъж е застрелян по погрешка от свой близък в село Лозен"}
{"url": "http://www.focus-news.net/news/2019/05/27/2662955/orf-predsedatelyat-na-partiyata-na-svobodata-na-avstriya-podkrepi-vota-na-nedoverie-kam-pravitelstvoto-na-kurts.html", "text": "Председателят на „Партията на свободата на Австрия“ Норберт Хофер подкрепи вота на недоверие към правителството на канцлера Себастиан Курц, предава  ORF , най-голямата обществена медия в Австрия. \r\n„Би било добре, ако в този момент имаме правителство от експерти, което не е политически ръководено“, цитира медията думите на новоизбрания лидер на партията, която доскоро бе коалиционен партньор на Австрийската народна партия (АНП) на Курц. Правителството се разпадна след аферата „Ибиса“ с вече бившия лидер на „Партията на свободата на Австрия“ Хайнц-Кристиан Щрахе. Тереза Герова", "date": "2019.05.27", "title": "ORF: Председателят на „Партията на свободата на Австрия“ подкрепи вота на недоверие към правителството на Курц"}
{"url": "http://www.focus-news.net/news/2019/05/27/2662977/burgas-zavedenie-e-izgoryalo-pri-pozhar-v-s-sinemorets.html", "text": "Заведение е изгоряло при пожар в с. Синеморец. Това съобщиха от пресцентъра на  ОДМВР-Бургас . Инцидентът е регистриран на 26 май около 04.30 часа. Пожарът е възникнал в заведение „Бар Йо“, разположено на плаж „Бутамя“ в с. Синеморец. То е било стопанисвано от 40-годишен мъж от София. Установено е, че вероятно поради късо съединение в ел. инсталацията възникнало запалване, вследствие на което заведението, заедно с цялото оборудване и техника, изгоряло напълно. При извършения оглед не са открити следи от умишлен палеж.", "date": "2019.05.27", "title": "Бургас: Заведение е изгоряло при пожар в с. Синеморец"}
{"url": "http://www.focus-news.net/news/2019/05/27/2662971/evropeyski-izbori-2019-plovdiv-ot-16-rik-otchitat-mnogo-silen-preferentsialen-vot-v-grada.html", "text": "Градът гласува за личности на тези избори. За първи път от 16 РИК отчитат един много силен преференциален вот, като безспорен фаворит е Лиляна Павлова, която определено е любимецът на Пловдив. Това съобщи за  Радио „Фокус” - Пловдив  Гергана Костадинова, зам.-председател на 16 РИК – Пловдив град. От 5891 гласа общо за ПП ГЕРБ Лиляна Павлова взима 2283 гласа в Пловдив град, макар, че е 7-ма поред в партийната листа. Александър Йорданов, който е 6-ти поред в листата, като представител на СДС, е събрал 663 гласа. Вторият в листата на ГЕРБ за Пловдив град – Андрей Ковачев е с 448 гласа. \r\n„Всичко това говори, че Пловдив се ориентира към гласуване за личности в партийните листи”, каза още веднъж Костадинова. \r\nЗа БСП водачът на листата Елена Йончева е събрала 4862 гласа, а Сергей Станишев има 1462 гласа, макар, че е пети в партийната листа. Тук изненадата е при 10-ят в листата – Велизар Енчев, който е спечелил1027 гласа. Четвъртият в листата – Иво Христов е спечелил 945 гласа. „При него преференциалният вот също е силно изразен”, каза Костадинова. \r\nЗа ВМРО също има силно изразен преференциален вот в Пловдив град. Ангел Джамбазки печели 3630 гласа, а втори е Александър Сиди – 605 гласа, трети е Андрей Слабаков с 494 гласа. \r\nРадан Кънев от  Демократична България е с 1891 гласа, след него е Стефан Тафров със 771 гласа. „При тях също всеки в листата е отразен с преференциален вот. Това е нещо, което забелязваме като начало на тенденция в Пловдив, което показва, че вотът е осмислен, гласува се за личности и елементът, който законодателят се опита да избегне с повторяемост на числата видимо има резултат”, добави Гергана Костадинова. \r\nМного слаб обичайно е изборният резултат на ДПС в Пловдив град. Тук те събират едва 3.44 % от гласовете на избирателите. Мустафа Карадая е спечелил едва 88 гласа като водач на листата във втория по големина град у нас, а Делян Пеевски – 29 гласа. \r\nЦветана ТОНЧЕВА", "date": "2019.05.27", "title": "Европейски избори 2019: Пловдив: От 16 РИК отчитат много силен преференциален вот в града"}
{"url": "http://www.focus-news.net/news/2019/05/27/2662982/plovdiv-vavedeno-e-vremenno-ogranichenie-na-dvizhenieto-na-patya-plovdiv-karlovo-v-uchastaka-mezhdu-selata-trud-i-graf-ignatievo.html", "text": "Въведено е временно ограничение на движението на пътя Пловдив-Карлово, в участъка между селата Труд и Граф Игнатиево. Това съобщиха за  Радио „Фокус“ – Пловдив  от Областната дирекция на МВР. Причината за реорганизацията са строителни и ремонтни дейности от Областното пътно управление. За времето до 17.00 часа днес и утре автомобилите ще бъдат пропускани само в едната лента. Полицейски екипи осигуряват безопасността на движението и подпомагат трафика. Призовават се водачите да  преминават в посочената отсечка с повишено внимание и съобразена скорост. \r\nТони МИХАЙЛОВ", "date": "2019.05.27", "title": "Пловдив: Въведено е временно ограничение на движението на пътя Пловдив-Карлово, в участъка между селата Труд и Граф Игнатиево"}
{"url": "http://www.focus-news.net/news/2019/05/27/2662981/prezidentat-rumen-radev-s-promenite-v-zakona-za-darzhavnata-sobstvenost-nyama-da-se-postigne-uskoreno-izgrazhdane-na-natsionalni-obekti-a-shte-se-zabavi.html", "text": "Това, което е най-критично е, че вместо ускоряване при този закон най-вероятно ще има много по-голямо забавяне. Това каза пред журналисти президентът Румен Радев във връзка наложеното вето от него е промените в Закона за държавната собственост, свързани с отчуждаването на имоти, предаде репортер на  Агенция „Фокус“ . Попитан какво го е смутило за налагане на вето на промените в Закона за държавна собственост, той отговори: „Да ме е смутил. Напротив изобщо не ме е смутило. В България има конституция тя трябва да се чете и да се спазва от всички.“ „Прочетете конституцията и ще видите кое не е спазено. Приветствам целите на закона, да се ускори изграждането на значими национални обекти, да се подпомогне инвестирането в индустрията, но тези цели, по такъв начин написани в закона, те изобщо не са спазени, напротив те са застрашени. Това, което е най-критично е, че вместо ускоряване при този закон най-вероятно ще има много по-голямо забавяне. Освен това не е постигнат баланс между обществения интерес и правото на частната собственост ясно регламентирано в Конституцията. Има различно третиране на дребните и едрите собственици на земеделски земи и горски площи. Това не е справедливо“, добави държавният глава. \r\nОтносно започналите при него консултации за главен прокурор, той отбеляза, че най-важната дискусия, това е с обществени организации. „Планираме за средата на юни, още не мога да ви кажа точно кога, защото програмата ми е много натоварена с международни събития“, посочи Радев. „Трябва да има ясно изразени обществени очаквания, ясно процедури и ясни  правила за профил на главния прокурор, за мотивиране на предложенията. Това ще бъде обсъдено с обществените организации“, добави той. \r\nДаяна ДЮЛГЕРОВА", "date": "2019.05.27", "title": "Президентът Румен Радев: С промените в Закона за държавната собственост няма да се постигне ускорено изграждане на национални обекти, а ще се забави"}
{"url": "http://www.focus-news.net/news/2019/05/27/2662978/evropeyski-izbori-2019-shumen-dps-pecheli-3552-gerb-2317-bsp-za-balgariya-1826-vmro-573-pri-100-obraboteni-protokoli-v-rik-shumen.html", "text": "В област Шумен ДПС печели 35.52%, ГЕРБ - 23.17%, „БСП за България“ - 18.26%, ВМРО-БНД - 5.73% при 100% обработени протоколи в РИК - Шумен, предаде репортер на  Радио „Фокус“ - Шумен . За ДПС са гласували 18 189 избиратели, за ГЕРБ - 11 863, за „БСП за България“ - 9 353, за ВМРО-БНД - 2 936. ВОЛЯ получава 4.37% избирателна подкрепа, „Демократична България“ - 2.08%.  \r\n95.71% са действителните гласове от всички подадени в областта. РИК - Шумен приключи с обработката на протоколите от всички 308 секции към 10.30 часа. От комисията уточняват, това са междинни данни от преброяването на приетите, въведени и потвърдени секционни протоколи в РИК за избиране на членове на Европейския парламент от Република България на 26 май​.  \r\nИнформацията отразява крайния резултат, отчетен в Изчислителния пункт към Районна избирателна комисия – Шумен. Същата се явява междинна поради естеството ѝ на предварителна информация преди крайното произнасяне на Централна избирателна комисия след получаване на протоколите от районните избирателни комисии.  \r\nГласували са 53 506 души. 3455 от тях са дали вота си чрез машини за гласуване. Избирателната активност в област Шумен е била 33%. В листата на ГЕРБ с най-голям брой преференции е водачът Мария Габриел - 1515, следвана от Емил Радев - 700 и Лиляна Павлова - 442. В листата на „БСП за България“ за водача Елена Йончева са получени 1643 преференции, следвана от Сергей Станишев - 667 и Велизар Енчев - 362. В листата на ДПС за Мустафа Карадайъ има 365 преференции, като за Илхан Кючюк са 117. „Фокус“  припомня:  \r\nНа предходните европейски избори през 2014 г. в 30-ти избирателен район в Шумен ГЕРБ получават 22.67%, „Коалиция за България“ – 14.29%, ДПС – 38.49%, България без цензура, ВМРО, ЗНС, Гергьовден – 8.18%. На европейските избори през 2009 г. в 30-ти избирателен район Шумен ГЕРБ получава 19.62%, „Коалиция за България“ – 16.07%, ДПС –31.50%, за партия „АТАКА“ са гласували 12.62%, за НДСВ – 7.27%. На първите европейски избори у нас през 2007 г. в 30-ти избирателен район Шумен ГЕРБ получава 17.10%, ПЕС- БСП – БСХ – 13.88%, ДПС – 41.73 %, партия „АТАКА“ – 14.71%, за НДСВ – 5.33%. \r\nИвелина ИВАНОВА", "date": "2019.05.27", "title": "Европейски избори 2019, Шумен: ДПС печели 35.52%, ГЕРБ - 23.17%, „БСП за България“ - 18.26%, ВМРО - 5.73% при 100% обработени протоколи в РИК - Шумен"}
{"url": "http://www.focus-news.net/news/2019/05/27/2662980/evropeyski-izbori-2019-velin-zhekov-rik-varna-mashinnoto-glasuvane-zabavi-otchitaneto-na-izbornite-rezultati-i-e-neefektivno-kato-opazvane-na-vota.html", "text": "Едва 8000 от 130 300 гласували във Варна и областта вчера са използвали машини да дадат вота си. Смятам, че към настоящия момент машинното гласуване е доста неоправдан разход и усилие върху Секционните комисии. Това каза на пресконференция днес председателят на Районната избирателна комисия Велин Жеков, предаде репортер на  Радио „Фокус“ – Варна . Жеков благодари на Секционните избирателни комисии, които са издържали машинното гласуване и отчитането му, но призна, че е имало много заявки от членове на СИК, че няма да участват в следващи избори, ако са в секции с машини. Причината за това е, че протоколите са много по-сложни от обикновените. „При положение, че машинното гласуване обхвана основните и най-големи секции във Варна и областта, не само, че е неоправдано като разход, но много натоварва секционните комисии при отчитането, води до забавяне, а и не е ефективно като опазване на вота. Когато се гласува на хартиена бюлетина има параван, влиза се в тъмната стаичка, всеки е защитен, има тайна на вота. Ако машината е в тайна стаичка какво ще спре гласоподавателя да прави клипче, например?“, коментира Жеков. Той посочи, че този начин на гласуване трябва да бъде измислен по-добре. „Не е удачно толкова много секции да бъдат натоварени сякаш сме във военно положение, а резултатът да е нулев реално. Под 10% са гласувалите с машини във Варна и областта. При положение, че за Варна това е трето или четвърто гласуване с машини. Вместо да се увеличава, процентът спада.  Моят апел е да бъдат пазени хората от прекомерно усложняване на целия изборен процес. Като това усложняване не води до подобряването му“, добави председателят на РИК – Варна. \r\nДиана СТОЕВА", "date": "2019.05.27", "title": "Европейски избори 2019: Велин Жеков, РИК – Варна: Машинното гласуване забави отчитането на изборните резултати и е неефективно като опазване на вота"}
{"url": "http://www.focus-news.net/news/2019/05/27/2662983/api-dvizhenieto-se-osashtestvyava-vremenno-v-izprevarvashtata-lenta-po-avtomagistrala-trakiya-ot-km-46-do-km-53-zaradi-polagane-na-horizontalna-markirovka.html", "text": "Движението от км 46 до км 53 на автомагистрала „Тракия“, в двете посоки, се осъществява временно в изпреварващата лента. Това съобщиха от пресцентъра на  Агенция „Пътна инфраструктура“ . До 17.00 часа днес в участъка ще се полага хоризонтална маркировка. От км 24 до км 25, в посока София трафикът е в изпреварващата лента поради ремонтни дейности.  \r\nШофьорите да се движат с повишено внимание и съобразена скорост.", "date": "2019.05.27", "title": "АПИ: Движението се осъществява временно в изпреварващата лента по автомагистрала „Тракия“ от км 46 до км 53 заради полагане на хоризонтална маркировка"}
{"url": "http://www.focus-news.net/news/2019/05/27/2662973/die-welt-sedemte-nay-vazhni-pouki-ot-evropeyskite-izbori.html", "text": "Изборите за новия състав на Европейския парламент може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност - ако бъдат извлечени правилните поуки от вота, убедени са в редакцията на германския национален ежедневник  Die Welt . \r\nЕвропа избра. Малко повече от половината граждани на ЕС, имащи право на глас, участваха в гласуването. Това е най-високата избирателна активност за поне последните 20 г. Едва ли това е изненада – навсякъде в последните месеци се говореше за „съдбоносен избор“. Или казано с други думи, това означаваше страх от възраждане на национализма и популизма. \r\nНо не ставаше дума само този избор. Европа се нуждае от нов компас. А тези европейски избори са чудесна възможност да върнем ЕС на правилния път през следващите години. Идеи, визии и работни документи отдавна са налице, но в миналото те редовно потъваха някъде в брюкселските дебри.  \r\nДа не оставяме място за съмнение: въпреки всички кризи, Европейският съюз не е на ръба. Той не рискува да тръгне към катастрофа. Машината е твърде добре смазана за това. Но съществува риск Съюзът да продължи към по-лоши резултати с нарастващите разходи, да се увеличи икономическата фрагментация между Запада и Изтока, Севера и Юга, а чувството за принадлежност на европейците да продължи да намалява. Европейските избори могат да бъдат повратна точка: има нови мнозинства и много нови играчи ще излязат на европейската политическа сцена. Този свеж полъх е чудесна възможност. От европейските избори през 2019 г. можете да извлечем седем поуки: \r\n1. Преминаването към дясното в Европа се провали. Трите десни популистки и националистически фракции получават заедно 173 от общо 751 места - това е с 18 места повече спрямо предходния парламент. Това означава, че десните партии няма да могат да влияят съществено на законодателния процес в ЕП.  \r\n„Призракът на национализма“ няма да може да се разпространи в новия Европейски парламент, с изключение на театралните приноси на някои членове. От друга страна, популистките партии успяха да консолидират и разширят своето лидерство в няколко държави-членки като Полша, Унгария, Чешката република и Италия. В резултат на това десните партии ще се опитат по-трудно от всякога да влияят и блокират решенията на ниво лидери на правителствата, т.е. Европейския съвет. Политиката става все по-колоритна \r\n2. В продължение на десетилетия консервативната Европейска народна партия (ЕНП) и социалдемократите доминираха в ЕП. Сега това няма да е възможно. В това отношение тези избори са повратна точка: след 40 години те бележат края на традиционната голяма коалиция в Брюксел. Новите играчи от първия ред са зелени и либерали. \r\nТова ще засегне не само работата на ЕП, но и целия законодателен процес в Европа. Политическият център на Европа се разшири, политиката става все по-колоритна. Очаква данъкът върху CO2 да влезе в сила скоро \r\n3. Победителите в Европа са зелените и либералите, а не националистите и популистите. В Европа няма популистка вълна и трябва да бъде сложен край на приказките за нея. Либералите са третата най-голяма сила в парламента, а зелените станаха от шеста четвърта по ред група.Проевропейските партии останаха приблизително на едни и същи нива в Европа, въпреки тежките загуби на утвърдените партии като ЕНП и социалистите. \r\nВече е ясно, че това също ще има тематично въздействие. Европейската политика ще стане по-„зелена“, вероятно ще се появи данък върху емисиите на CO2. За германската автомобилна това означава да ускори значително иновационната си политика. В същото време либералите ще настояват за пазарно ориентирани нови търговски споразумения и дерегулация на пазарите на услуги. \r\nКато цяло обаче политическата фрагментация ще направи още по-трудно взимането на решения в Брюксел. Трябва да изчакаме и да видим какво въздействие ще има това върху способността на ЕС да действа, например в търговските преговори с големи икономики като САЩ. Новият състав на ЕП означава също, че консерваторите, социалдемократите, зелените и либералите трябва да се сближат - колкото по-разделени са тези четири фракции, толкова повече крайните партии ще се възползват от ситуацията. \r\n4. Партиите от Съюза (ХДС/ХСС) и ГСДП ще изпратят в Брюксел много по-малко членове от преди. Така влиянието на Германия в двете най-силни фракции ще отслабне. Свободната демократическа партия (СвДП) събра по-голяма подкрепа спрямо предходното гласуване, но вероятно ще получи само пет от общо 108-те места. Сега президентът на Франция Еманюел Макрон ще бъде този, който ще доминира либералите, а това ще затрудни СвДП да наложи политиките си.  \r\n5. Стратегията на ЕС - която беше решително повлияна от слабия председател на Съвета на ЕС Доналд Туск и германското правителство - да прокара Брекзит, скоро ще се окаже фатална. Имаше достатъчно предупреждения, например от Париж или Виена. Шансовете за хаотичен Брекзит през есента никога не са били толкова високи, колкото след тези избори: в Обединеното кралство, враждебната към Брюксел Партия „Брекзит“ спечели 31,5% и лидерът на Найджъл Фарадж призова за участие в преговорите за развода между Брюксел и Лондон.  \r\nВ същото време шансовете на бившия външен министър Борис Джонсън да стане нов ръководител на правителството във Великобритания значително се увеличиха след катастрофалния резултат на торите (7,5%). Джонсън и Фарадж като нови партньори в преговорите изглежда като най-лошият кошмар за ЕС. \r\nПарламентът ще разшири властта \r\n6. Може да се очаква, че новият буржоазен блок в ЕП (ЕНП, социалдемократите, либералите и зелените) ще увеличи значително влиянието си върху законодателния процес, като задължи Европейската комисия да предприеме конкретни мерки преди началото на новия законодателен период. Логиката е следната: всеки, който иска да бъде избран от парламента като нов ръководител на Европейската комисия, трябва първо да плати висока цена - той трябва да се ангажира да работи за един вид колоритна суперкоалиция от четири фракции. Това никога не се е случвало в историята на Общността. Правителствата на ЕС няма да харесат ситуацията - те се страхуват от загуба на влияние. И правилно. ЕП също ще го използва, за да разшири властта си. \r\n7. Тъй като сега процесите на вземане на решения стават все по-сложни и има вероятност да се ожесточи войната между ЕП и управляваните от националистиките правителства страни на ЕС, европейското законодателство трябва да се съсредоточи върху няколко големи проекта. Изпълнението на проектите трябва да има целева дата - в противен случай съществува риск от безкраен цикъл, както в политиката на ЕС в областта на убежището, където всички важни законодателни предложения останаха на заден план, въпреки миграционната криза. \r\nКакво трябва да постигне ЕС през следващите две години и половина? \r\nПърво, разширяването на граничната охрана на ЕС до 10 000 души. Второ, ново предложение за разпределение на бежанците. Безсмисленият план на Комисията Юнкер относно разпределението на търсещите убежище чрез квоти трябва незабавно да бъде спрян. Трето, бюджетът на ЕС трябва да се обърне с главата надолу - радикални съкращения в секторите на селскостопанската и структурната помощ и повече внимание върху научните изследвания, иновациите, инфраструктурата и изкуствения интелект. Четвърто, по-видим успех чрез прости, но новаторски резултати, които всеки европеец да разбира веднага. Пример: Новата мега-програма на Вебер за борба с рака с участието на водещи европейски изследователи на онкологични заболявания посочва пътя напред. Пето: европейците трябва да съсредоточат външната си политика главно върху кризите за самите граждани и дори да не се опитват да изградят „армия от европейци\" (по думите на министъра на отбраната на Франция). Такава не е необходима, поне докато НАТО съществува. Тереза Герова", "date": "2019.05.27", "title": "Die Welt: Седемте най-важни поуки от европейските избори"}
{"url": "http://www.focus-news.net/news/2019/05/27/2662986/slanchev-bryag-ad-investira-nad-15-miliona-leva-v-podgotovkata-na-infrastrukturata-v-kurorta-za-letniya-turisticheski-sezon.html", "text": "На 12 юни 2019 г. Слънчев бряг открива 60-и юбилеен сезон със събитие, на което ще посрещне специалния си гост Лили Иванова. Това съобщиха от пресцентъра на  „Слънчев бряг“ АД . В партньорство с БГ РАДИО „Слънчев бряг“ АД ще направи достъпна музиката на най-голямата звезда на българската поп музика, която е доказала, че може да превърне в хит всяка своя песен. Сред официалните гости на откриването на юбилейния сезон на най-големия курорт у нас ще бъдат и всички хора, професионално ангажирани с историята и развитието на Слънчев бряг.  \r\n„Щастливи сме, че редом до нас за откриването на 60-ия туристически сезон, прие да участва Лили Иванова.“, заяви Златко Димитров, изпълнителен директор на „Слънчев бряг“ АД.   \r\nПартньор на „Слънчев бряг“ АД в реализацията на кампанията „Слънчев бряг посреща 60 години“ е БГ РАДИО. „За нас е голяма чест и удоволствие да участваме в този концерт на мястото, на което за първи път са прозвучали едни от най-големите златни хитове на България, както сега БГ РАДИО представя новите хитове на сцената на Годишни Музикални Награди“, коментира Николай Янчовичин, генерален директор БГ РАДИО. В рамките на активния туристически сезон, през месец юни, БГ РАДИО ще създават специално съдържание от всички свои слушатели от Слънчев бряг.  \r\nОфициалното събитие по откриването на летен туристически сезон 2019 г. в Слънчев бряг ще се проведе на 12 юни 2019 г. в Bedroom beach club със специален гост Лили Иванова. На юбилейното събитие „Слънчев бряг“ АД ще покани всички професионално ангажирани с развитието на комплекса, ресорни институции, представители на национални и местни бизнес организации.  \r\nВсеки посетител на курорта ще има възможност да присъства на официалното откриване, както и на концерта на Лили Иванова, закупувайки билет от мрежата на Eventim. Цената на билетите, които вече са пуснати за свободна продажба е 40 лв.  \r\nНай-големият курорт у нас започва да работи  на 1 юни 1959 г. с отварянето на първите новопостроени обекти в комплекса ресторант „Нептун“ и хотел „Калина“, както и с регистрацията на първия турист от Чехословакия Франтишек Силвестър. 60 години по-късно на територията на Слънчев бряг вече са разположени над 200 хотели, заведения и други търговски обекти, които всяка година посрещат милиони туристи.  \r\nОсвен с туристическата инфраструктура, природните дадености и многото слънчеви дни, най-големият курорт у нас е и носител на богата културна история, част от която е и провеждане на международния фестивал за поп музика „Златен Орфей“ (1965-1999), който все още е символ на голяма сцена, направила известни редица родни изпълнители и довела в България много световни имена.  \r\n„Слънчев бряг“ АД инвестира над 1.5 милиона лв. за подготовка на инфраструктурата за летен туристически сезон 2019 на територията на най-големия курортен комплекс у нас. Основните разходи са за поддържката на улици, алеи, тротоари, озеленяване и охрана. Както всяка година основен приоритет остава сигурността, като над 700 хиляди лева са планирани за видеонаблюдение, охрана, контрол на достъпа и т.н. Други над 600 хиляди лева са предвидени за озеленяване, паркоподдържане и алейно осветление. Близо 200 хиляди лева ще бъдат инвестирани в ремонт и рехабилитация на улици, алеи и тротоари.", "date": "2019.05.27", "title": "„Слънчев бряг“ АД инвестира над 1.5 милиона лева в подготовката на инфраструктурата в курорта за летния туристически сезон"}
{"url": "http://www.focus-news.net/news/2019/05/27/2662987/varna-zhena-i-dete-sa-postradali-pri-katastrofa-na-bul-knyaz-boris-i.html", "text": "Жена и дете са пострадали при катастрофа на бул. „Княз Борис I“. Това съобщиха от  ОДМВР – Варна . Инцидентът е станал около 16.45 часа на 26 май. Водачът на лек автомобил с инициали Л.Н. (46 г.), по време на движение, поради несъобразена скорост, застига и блъска друг лек автомобил, който е спрял пред него. Вследствие на инцидента са пострадали жена на 41 г. и дете, пътуващо в детско столче, които са прегледани и освободени с контузни наранявания, без опасност за живота. \r\nДете, пресичащо пешеходна пътека, е пострадало при друг инцидент на бул. „Генерал Колев“ на 24 май. Водачът на тежкотоварен автомобил с инициали Е.К. (30 г.), местен жител, по време на движение, не пропуска и блъска дете, което пресича пътното платно на пешеходна пътека. Вследствие на инцидента момичето получава фрактура на коляно и фрактура на нос, прегледано е и настанено за лечение в МБАЛ „Св. Анна“, без опасност за живота. По случая е образувано досъдебно производство.", "date": "2019.05.27", "title": "Варна: Жена и дете са пострадали при катастрофа на бул. „Княз Борис I“"}
{"url": "http://www.focus-news.net/news/2019/05/27/2662991/remont-na-eso-mozhe-da-dovede-do-smushteniya-na-elektrozahranvaneto-v-naseleni-mesta-v-oblast-vidin.html", "text": "Ремонт на ЕСО може да доведе до смущения на електрозахранването в населени места в област Видин. Това съобщиха от пресцентъра на  ЧЕЗ . Неотложни ремонтни работи в подстанция „Орешец“, собственост на държавния Електроенергиен системен оператор – „ЕСО“ ЕАД,  могат да доведат до временни смущения в електрозахранването на 04 юни 2019 г. за периода от 09.00 до 17.00 часа в следните населени места:   \r\n- община Белоградчик: Белоградчик, Боровица, Вещица, Върба, Гранитово, Граничак, Дъбравка, Крачимир, Ошан, Праужда,  Пролазница, Рабиша, Раяновци, Салаш, Сливовник, Стакевци, Струиндол, Чифлик; \r\n- община Димово: Арчар, Бела, Владиченци, Воднянци, Върбовчец, Гара Орешец, Димово, Дълго поле, Държаница, Извор, Карбинци, Кладоруб, Костичовци, Лагошевци, Мали Дреновец, Медовница, Орешец, Острокапци, Септемврийци, Скомля, Шипот, Яньовец, Ярловица; \r\n- община Ружинци: Гюргич, Динково, Дражинци, Дреновец, Плешивец, Роглец, Ружинци, Тополовец, Черно поле, Бело Поле; \r\n- община Чупрене: Бостаните, Върбово, Горни Лом, Долни Лом, Протопопинци, Репляна, Средогрив, Търговище, Чупрене; \r\n- община Видин: Цар Симеоново, Ботево.", "date": "2019.05.27", "title": "Ремонт на ЕСО може да доведе до смущения на електрозахранването в населени места в област Видин"}
{"url": "http://www.focus-news.net/news/2019/05/27/2662988/evropeyski-izbori-2019-burgas-gerb-pecheli-2950-bsp-za-balgariya-2159-dps-1898-vmro-649-pri-obraboteni-100-ot-protokolite.html", "text": "При 100% обработени протоколи в Бургаска област най-много гласове е събрала партия ГЕРБ. Тяхната листа е подкрепена от 29.50% от избирателите в региона, съобщават за  Радио „Фокус“ – Бургас  от Районната избирателна комисия. На второ място с близо 10% разлика е „БСП за България“, които са събрали общо 21.59% Трети са ДПС със 18.98%. ВМРО събира 6.49%. Данните са към 11.17 часа. На пето място са Патриоти за Валери Симеонов – 3.72%. Останалите, за които бургазлии и жителите на областта са гласували са както следва „Демократична България – Обединение“ с 3.71%, Воля -Българските родолюбци – 2.86%, Път на младите – 1.40% и ИК за Христо Симеонов – 1.27%. „Фокус“ припомня:  На европейските избори през 2014 г. в област Бургас най-много от гласовете печели ГЕРБ – 34.44%. След тях се нареждат: ДПС с 19.94%, „Коалиция за България“, в чиито състав е и БСП – с 15.73%, НФСБ – с 8.05%, коалицията между „България без цензура“, ВМРО, ЗНС и „Гергьовден“ – със 7.58%.  \r\nНа европейските избори през 2009 г. в областта най-голям процент от вота събира АТАКА – 21.16%. ГЕРБ имат 20.46%, а ДПС – 18.46%. „Коалиция за България“ събират 14.53%. ПП „Лидер“ печели 5.97%, а ПП „Зелените“ – 5.27%. \r\nНа европейските избори през 2007 г. най-много гласове събира ДПС – 26.74%. За ГЕРБ са гласували 21.57%, за ПЕС-БСП и ДСХ – 17.51%.  \r\nДеница ДИМИТРОВА", "date": "2019.05.27", "title": "Европейски избори 2019: Бургас: ГЕРБ печели 29.50%, „БСП за България“ - 21.59%, ДПС - 18.98%, ВМРО - 6.49%, при обработени 100% от протоколите"}
{"url": "http://www.focus-news.net/news/2019/05/27/2662979/evropeyski-izbori-2019-v-bryuksel-zapochva-igrata-na-poker-komentari-v-germanskiya-pechat-agentsiya-fokus.html", "text": "Резултатите от неделния вот за новия състав на ЕП и промените, които произтичат от тях, са основна тема за водещите печатни издания в Германия, които анализират новата ситуация в Брюксел и възможните последици от нея за страната. Агенция „Фокус“ представя някои от по-интересните коментари по темата в германската преса. \r\n*** \r\nСлед неделното гласуване за новия състав на Европейския парламент и успеха на десните партии, в Брюксел започват преговорите за избирането на новите лидери на Общността и програмата за реформи на Блока, подчертават в редакцията на водещия германския национален ежедневник  Die Frankfurter Allgemeine Zeitung , описвайки процеса като „игра на покер“. \r\nИзданието припомня думите на шпитценкандидата на Европейската народна партия (ЕНП) Манфред Вебер, който по-рано заяви, че ще бъде силен председател на ЕК, тъй като партията му остава най-силната в ЕП, въпреки понесените загуби в неделя. Вебер обаче се нуждае от съюзници, а те вече поставиха някои условия. „Зелени“ например, които събраха значително по-голяма подкрепа спрямо гласуването от 2014 г., настояват за ангажименти за борбата с изменението на климата и по-социална Европа, отбелязват от редакцията. \r\n*** \r\nНай-тиражираният германски вестник -  Die Sueddeutsche Zeitung , извежда основните заключения след неделното гласуване на европейските избори. Първото от тях е, че традиционните партии губят значителна подкрепа от електората си. Второ: десните сили все пак не събраха подкрепата, която социологическите проучвания предвиждаха. И трето – в Европейският парламент става много трудно намирането на мнозинство.  \r\n1) Християндемократите и социалдемократите губят значителна подкрепа \r\nРезултатът в Германия представлява европейска тенденция в това отношение: Християндемократите и социалдемократите загубиха по няколко десетки мандата и така за първи път загубиха общото си абсолютно мнозинство. Причините за това варират в различните страни, разбира се, но като цяло, популярните партии загубиха връзка с много от по-младите избиратели. В Западна Европа борбата срещу изменението на климата е тема, в която тази тенденция е най-очевидна. В Източна и Южна Европа картината за социалдемократите и християндемократите е още по-мрачна, подчертават от редакцията. \r\nВъв ФРГ изглежда големият победител са „Зелени“. Спрямо последното гласуване през 2014 г. партията събира 7,2% по-голяма подкрепа.  \r\nВ парламентарните групи на новия Европейски парламент може да се стигне до смени на властта. В продължение на месеци европейските социалдемократи  хвалят „другарите“ си в Португалия и Испания, които са на власт. Тенденцията продължава: тъй като партията на премиера Педро Санчес явно спечели изборите, Испания ще стане най-голямата делегация в групата на социалдемократите. Броят на германските депутати в групата на ЕНП пада, за разлика от австрийските, чиито брой се увеличава.  \r\n2) Избирателната активност е от полза за най-големия кандидат \r\nВ идните часове и дни започва търговията около най-важните служби - в допълнение към главните постове за Европейския съвет и Европейския парламент, предстои избирането на нов председател на Европейската комисия.  \r\nВодещите кандидати са Манфред Вебер и Франс Тимерманс. В тяхна помощ идва високата избирателна активност на неделните избори.  \r\nВсички политици в Брюксел приветстваха решението на европейците да излязат и да упражнят правото си на глас. И всички апелираха към държавните и правителствените ръководители, които ще се срещнат в Брюксел във вторник вечерта: не пренебрегвайте вота на избирателите. Причините за високата избирателна активност обаче могат да бъдат много различни. В Обединеното кралство например тя може би е провокирана от гнева за Брекзит, за други страни – от укриването на данъци от големи компании като „Амазон“ например. Трети се тревожат за последиците от глобалното затопляне или от желанието за по-добра защита на външните граници.  \r\n3) Зелена вълна  и в същото време - зелена пустиня \r\nВ Германия „Зелени“ отбелязват рекорден резултат. В национален мащаб те са втората най-силна сила, в някои области - например в Шлезвиг-Холщайн или Хамбург - дори изпревариха ХДС. За германските „зелени“ в Европейския парламент това означава голям успех и увеличаване на броя на мандатите им. „Зелените“ спечелиха много гласове и в държави като Франция или Ирландия. Според прогнозите, парламентарната им група в новия парламент ще нарасне от 52 на 67 места. \r\n4)Евроскептиците се увеличават - но не са толкова силни, колкото се очакваше \r\nТези избори често бяха определяни като „съдбоносен избор“ между защитниците на ЕС и онези, които искат да го унищожат отвътре. Сега е ясно: в следващия Европейски парламент, който се създава на 2 юли, ще бъдат представени повече от 100 депутати, които искат по-малко интеграция и понякога представляват крайно десни позиции.  \r\nСпоред избирателните проучвания дясната националистическа „Лига“ събира малко под 30% от гласовете в Италия. Резултатът на „Алтернатива за Германия“ също е далеч по-слаб от очакваното. Разбира се, силното представяне на националните популистки партии в Полша и Унгария показва колко успешна е постоянната критика срещу ЕС. Но и тук увеличението е ограничено в сравнение с 2014 година.  \r\n5) Парламентът става все по-фрагментиран \r\nВ настоящия си вид Европейската народна партия (ЕНП) продължава да бъде най-силната политическа група в Европейския парламент. Но дали този факт сам по себе си е достатъчен, за да утвърди претенцията на партията за поста председател на ЕК? Социалдемократите, либералите, „зелените“ и другите леви сили ще направят всичко в следващите дни, за да вгорчат живота на ЕНП. Ако успеят да организират „прогресивно мнозинство\" срещу християндемократите, структурата на властта в Брюксел може да се промени драстично. \r\nЕдно е ясно - времето на съвместното мнозинство от ЕНП и социалдемократите свърши. Европейският парламент е отражение на разнородните и разпокъсани общества в страните от ЕС. Въпреки че това ще затрудни мнозинството, ЕП трябва да стане много по-политически фрагментиран. И това не е най-лошата новина в тази изборна нощ: в бъдеще в Страсбург и Брюксел ще има повече аргументи. \r\n*** \r\nИзборите за новия състав на Европейския парламент може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност - ако бъдат извлечени правилните поуки от вота, убедени са в редакцията на германския национален ежедневник  Die Welt . \r\nЕвропа избра. Малко повече от половината граждани на ЕС, имащи право на глас, участваха в гласуването. Това е най-високата избирателна активност за поне последните 20 г. Едва ли това е изненада – навсякъде в последните месеци се говореше за „съдбоносен избор“. Или казано с други думи, това означаваше страх от възраждане на национализма и популизма. \r\nНо не ставаше дума само този избор. Европа се нуждае от нов компас. А тези европейски избори са чудесна възможност да върнем ЕС на правилния път през следващите години. Идеи, визии и работни документи отдавна са налице, но в миналото те редовно потъваха някъде в брюкселските дебри.  \r\nДа не оставяме място за съмнение: въпреки всички кризи, Европейският съюз не е на ръба. Той не рискува да тръгне към катастрофа. Машината е твърде добре смазана за това. Но съществува риск Съюзът да продължи към по-лоши резултати с нарастващите разходи, да се увеличи икономическата фрагментация между Запада и Изтока, Севера и Юга, а чувството за принадлежност на европейците да продължи да намалява. Европейските избори могат да бъдат повратна точка: има нови мнозинства и много нови играчи ще излязат на европейската политическа сцена. Този свеж полъх е чудесна възможност. От европейските избори през 2019 г. можете да извлечем седем поуки: \r\n1. Преминаването към дясното в Европа се провали. Трите десни популистки и националистически фракции получават заедно 173 от общо 751 места - това е с 18 места повече спрямо предходния парламент. Това означава, че десните партии няма да могат да влияят съществено на законодателния процес в ЕП.  \r\n„Призракът на национализма“ няма да може да се разпространи в новия Европейски парламент, с изключение на театралните приноси на някои членове. От друга страна, популистките партии успяха да консолидират и разширят своето лидерство в няколко държави-членки като Полша, Унгария, Чешката република и Италия. В резултат на това десните партии ще се опитат по-трудно от всякога да влияят и блокират решенията на ниво лидери на правителствата, т.е. Европейския съвет. Политиката става все по-колоритна \r\n2. В продължение на десетилетия консервативната Европейска народна партия (ЕНП) и социалдемократите доминираха в ЕП. Сега това няма да е възможно. В това отношение тези избори са повратна точка: след 40 години те бележат края на традиционната голяма коалиция в Брюксел. Новите играчи от първия ред са зелени и либерали. \r\nТова ще засегне не само работата на ЕП, но и целия законодателен процес в Европа. Политическият център на Европа се разшири, политиката става все по-колоритна. Очаква данъкът върху CO2 да влезе в сила скоро \r\n3. Победителите в Европа са зелените и либералите, а не националистите и популистите. В Европа няма популистка вълна и трябва да бъде сложен край на приказките за нея. Либералите са третата най-голяма сила в парламента, а зелените станаха от шеста четвърта по ред група.Проевропейските партии останаха приблизително на едни и същи нива в Европа, въпреки тежките загуби на утвърдените партии като ЕНП и социалистите. \r\nВече е ясно, че това също ще има тематично въздействие. Европейската политика ще стане по-„зелена“, вероятно ще се появи данък върху емисиите на CO2. За германската автомобилна това означава да ускори значително иновационната си политика. В същото време либералите ще настояват за пазарно ориентирани нови търговски споразумения и дерегулация на пазарите на услуги. \r\nКато цяло обаче политическата фрагментация ще направи още по-трудно взимането на решения в Брюксел. Трябва да изчакаме и да видим какво въздействие ще има това върху способността на ЕС да действа, например в търговските преговори с големи икономики като САЩ. Новият състав на ЕП означава също, че консерваторите, социалдемократите, зелените и либералите трябва да се сближат - колкото по-разделени са тези четири фракции, толкова повече крайните партии ще се възползват от ситуацията. \r\n4. Партиите от Съюза (ХДС/ХСС) и ГСДП ще изпратят в Брюксел много по-малко членове от преди. Така влиянието на Германия в двете най-силни фракции ще отслабне. Свободната демократическа партия (СвДП) събра по-голяма подкрепа спрямо предходното гласуване, но вероятно ще получи само пет от общо 108-те места. Сега президентът на Франция Еманюел Макрон ще бъде този, който ще доминира либералите, а това ще затрудни СвДП да наложи политиките си.  \r\n5. Стратегията на ЕС - която беше решително повлияна от слабия председател на Съвета на ЕС Доналд Туск и германското правителство - да прокара Брекзит, скоро ще се окаже фатална. Имаше достатъчно предупреждения, например от Париж или Виена. Шансовете за хаотичен Брекзит през есента никога не са били толкова високи, колкото след тези избори: в Обединеното кралство, враждебната към Брюксел Партия „Брекзит“ спечели 31,5% и лидерът на Найджъл Фарадж призова за участие в преговорите за развода между Брюксел и Лондон.  \r\nВ същото време шансовете на бившия външен министър Борис Джонсън да стане нов ръководител на правителството във Великобритания значително се увеличиха след катастрофалния резултат на торите (7,5%). Джонсън и Фарадж като нови партньори в преговорите изглежда като най-лошият кошмар за ЕС. \r\nПарламентът ще разшири властта \r\n6. Може да се очаква, че новият буржоазен блок в ЕП (ЕНП, социалдемократите, либералите и зелените) ще увеличи значително влиянието си върху законодателния процес, като задължи Европейската комисия да предприеме конкретни мерки преди началото на новия законодателен период. Логиката е следната: всеки, който иска да бъде избран от парламента като нов ръководител на Европейската комисия, трябва първо да плати висока цена - той трябва да се ангажира да работи за един вид колоритна суперкоалиция от четири фракции. Това никога не се е случвало в историята на Общността. Правителствата на ЕС няма да харесат ситуацията - те се страхуват от загуба на влияние. И правилно. ЕП също ще го използва, за да разшири властта си. \r\n7. Тъй като сега процесите на вземане на решения стават все по-сложни и има вероятност да се ожесточи войната между ЕП и управляваните от националистиките правителства страни на ЕС, европейското законодателство трябва да се съсредоточи върху няколко големи проекта. Изпълнението на проектите трябва да има целева дата - в противен случай съществува риск от безкраен цикъл, както в политиката на ЕС в областта на убежището, където всички важни законодателни предложения останаха на заден план, въпреки миграционната криза. \r\nКакво трябва да постигне ЕС през следващите две години и половина? \r\nПърво, разширяването на граничната охрана на ЕС до 10 000 души. Второ, ново предложение за разпределение на бежанците. Безсмисленият план на Комисията Юнкер относно разпределението на търсещите убежище чрез квоти трябва незабавно да бъде спрян. Трето, бюджетът на ЕС трябва да се обърне с главата надолу - радикални съкращения в секторите на селскостопанската и структурната помощ и повече внимание върху научните изследвания, иновациите, инфраструктурата и изкуствения интелект. Четвърто, по-видим успех чрез прости, но новаторски резултати, които всеки европеец да разбира веднага. Пример: Новата мега-програма на Вебер за борба с рака с участието на водещи европейски изследователи на онкологични заболявания посочва пътя напред. Пето: европейците трябва да съсредоточат външната си политика главно върху кризите за самите граждани и дори да не се опитват да изградят „армия от европейци\" (по думите на министъра на отбраната на Франция). Такава не е необходима, поне докато НАТО съществува. \r\n*** \r\nСлед неделния вот за новия състав на Европейския парламент не се стигна до голям завой надясно. Но става ясно, че в Брюксел вече няма да може да функционира и голяма коалиция, коментира водещото германско издание  Der Spiеgel . \r\nКакво не беше сложено на масата преди европейските избори? Твърдеше се, че десните популисти ще могат да отпразнуват блестящата изборна победа, след това да се обединят в Европейския парламент и така до голяма степен да парализират целия Европейски съюз. Страхът от подобен сценарий бе толкова голям, че дори един изтощен американски политически консултант на име Стивън Банън успя да се превърне в кръстник на европейската политика. \r\nЕдно нещо е сигурно: голямата промяна вдясно не успя да се осъществи, за което вероятно има принос високата избирателна активност. Тя бе 50,5% в целия ЕС, най-високата стойност за 25 години, в Германия дори 61,5%. Вместо това ЕС се справя с напълно различна ситуация: голяма коалиция вече не е възможна, управлението става все по-сложно - но вероятно и по-склонно към промяна, уверени са в редакцията. \r\n***", "date": "2019.05.27", "title": "Европейски избори 2019: „В Брюксел започва играта на покер“ (Коментари в германския печат – Агенция „Фокус“)"}
{"url": "http://www.focus-news.net/news/2019/05/27/2662992/afp-kitay-predupredi-pregovorite-sas-sasht-tryabva-da-badat-bazirani-na-vzaimno-uvazhenie.html", "text": "Китай бе категоричен, че търговските преговори със САЩ трябва да бъдат базирани на „взаимно уважение“, предава  AFP . \r\n„Винаги сме вярвали, че всички различия между две страни може да бъдат изгладени чрез приятелски преговори и консултации“, подчерта говорителят на китайския министър на външните работи на редовен брифинг в Пекин. \r\nАгенцията припомня, че по-рано държавният глава на САЩ Доналд Тръмп сподели, че има добри шансове за постигане на споразумение между Вашингтон и Пекин за уреждане на търговския спор. Тереза Герова", "date": "2019.05.27", "title": "AFP: Китай предупреди: Преговорите със САЩ трябва да бъдат базирани на взаимно уважение"}
{"url": "http://www.focus-news.net/news/2019/05/27/2662994/stara-zagora-v-grada-shte-bade-testvana-novata-sistema-za-glasovo-izvestyavane-pri-bedstviya-i-avarii.html", "text": "На 31 май в часовия диапазон от 10.00 до 11.00 часа ще бъде тествана електронната сиренна система за ранно предупреждение на гражданите при бедствия и аварии в Стара Загора. Това съобщиха от пресцентъра на  Община Стара Загора . Предстои въвеждането ѝ в екслоатация.  \r\nНовоизградената система включва 40 сирени, имащи речеви и акустични сигнали. Тестовете ще представляват няколкократно задействане с гласови съобщения и звук.  \r\nОбщина Стара Загора се извинява на гражданите за причиненото неудобство.", "date": "2019.05.27", "title": "Стара Загора: В града ще бъде тествана новата система за гласово известяване при бедствия и аварии"}
{"url": "http://www.focus-news.net/news/2019/05/27/2662990/evropeyski-izbori-2019-georgi-kisyov-rik-smolyan-gerb-pecheli-3325-dps-2864-bsp-za-balgariya-2047-pri-100-obraboteni-protokoli.html", "text": "ГЕРБ печели 33.25%, ДПС – 28.64%, „БСП за България“ – 20.47%, при 100% обработени протоколи към 11.30 часа. Това каза за  Радио „Фокус“ – Смолян  Георги Кисьов, член на Районната избирателна комисия – Смолян. 100 617 е броят на избирателите в област Смолян, според избирателните списъци, а броят на гласувалите избиратели според положените подписи е 40 353, посочи той. „Броят на избирателите, гласували с хартиена бюлетина е 37 795, потвърдените гласове от машинно гласуване са 2558, броят на неизползваните бюлетини е 69 687, недействителните бюлетини са 100 по чл. 265, ал. 5, а по чл. 228, ал 2, те са 37. Сгрешените бюлетини са 160“, обясни Кисьов. \r\nОкончателните резултати от 100% обработени протоколи сочат, че за „Патриоти за Валери Симеонов“ – НФСБ и Средноевропейска класа са гласували 0.82% от гласоподавателите на област Смолян, за „Път на младите“ – НДСВ и Ново време – 0.73%, за ПП ВМРО – Българско национално движение – 3.26%, за Ваня Руменова Григорова – независим – 0.26%, за Партия на Зелените – 0.17%, за ПП ВОЛТ – 0.12%, за Николай Нанков Ненчев – независим – 0.09%, за Венислава Пламенова Атанасова – независим – 0.09%, за „Възход“ – 0.06%, за КП „Коалиция за България“ – 0.88%, за Десислава Петрова Иванчева – независим – 0.25%, за ПП ГЕРБ – 33.25%, за Демократична България – Обединение /“Да, България“ и ДСБ/ – 2.04%, за Атака – 0.72%, за Минчо Христов Куминев – независим – 0.69%, за ПП ДОСТ – 0.27%, за Пряка демокрация – 0.09%, за БСП за България – 20.47%, за ПП „Глас народен“ – 0.15%, за ДПС – 28.64%, за Движение „Заедно“ – 0,14 %, за Българско национално обединение – 1.12%, ПП „Воля – българските родолюбци“ – 2.43%, за „Движение 21“ – 0.17%, за Христо Симеонов – независим – 0.6%, за ПП Движение „Презареди България“ – 0.17%, за ПП „Възраждане“ – 0.35%. \r\n„В 1011 бюлетини не е отбелязан вотът на избирателите, като те или са празни, или има гласуване в повече от едно квадратче и не може да се установи еднозначно вота на избирателя. С „не подкрепям никого“ са гласували 108 души“, посочи Кисьов. Той допълни, че до около час трима представители на РИК – Смолян от три политически сили ще тръгнат за ЦИК, за да предоставят протокола с окончателните резултати от гласуването в област Смолян. Агенция „Фокус“  припомня: На предходните европейски избори през 2014 г. в 22-ри избирателен район Смолян ГЕРБ получават –23.36%, „Коалиция за България“ – 20.82 %, ДПС – 28.99%, България без цензура, ВМРО, ЗНС, Гергьовден – 13.30%. На европейските избори през 2009 г. 22-ри избирателен район Смолян ГЕРБ получава  24.96%, „Коалиция за България“ – 22.41%, ДПС –23.30%, за партия „АТАКА“ са гласували  5.99%, за НДСВ – 6.83%. На първите европейски избори у нас през 2007 г. 22-ри избирателен район Смолян ГЕРБ получава 21.65%, ПЕС- БСП – БСХ – 22.97%, ДПС – 27.44%, партия „АТАКА“ –6.92%, за НДСВ – 5.74%. \r\nНели ГЕРГЬОВСКА", "date": "2019.05.27", "title": "Европейски избори 2019: Георги Кисьов, РИК – Смолян: ГЕРБ печели 33.25%, ДПС – 28.64%, „БСП за България“ – 20.47%, при 100 % обработени протоколи"}
{"url": "http://www.focus-news.net/news/2019/05/27/2662984/ep-izbori-2019-g-aktualizirani-prognozi-za-razpredelenieto-na-mestata-v-noviya-parlament-na-bazata-na-chastichni-rezultati.html", "text": "От  пресслужбата на ЕП  привеждат актуализирани прогнози за разпределението на местата в ЕП, основани на официални и предварителни резултати в 28 държави.  \r\nНастоящите глобални резултати са базирани на:  \r\n•\tОкончателни резултати в 4 страни: Чехия, Кипър, Словакия, Финландия;  \r\n•\tОфициални предварителни резултати в 17 страни: Австрия, Белгия, Гърция, Дания, Хърватия, Естония, Испания, Италия, Латвия, Литва, Малта, Нидерландия, Полша, Румъния, Словения, Унгария, Швеция.  \r\n•\tПредварителни резултати: от 7 страни: България, Германия, Ирландия, Обединеното кралство и Франция.  \r\nРазпределението на местата ще продължи да бъде актуализирано, докато продължават да пристигат прогнози и официални резултати. Следващата прогноза се очаква в 11:30 часа българско време.  \r\nВ сайта https://rezultati-izbori.eu/ може да намерите националните резултатите, местата по политически групи и държава, разбивката по национални партии и политически групи, съотношението между мъжете и жените сред евродепутатите и избирателната активност. Може също да сравните резултати, да видите кои групи могат да съставят мнозинство и да направите своя уиджет.  \r\nПредварителните прогнози за избирателната активност в ЕС от 50.95% (с Обединеното кралство) показват значително увеличение на участието и най-високата избирателна активност от последните 20 години.", "date": "2019.05.27", "title": "ЕП: Избори 2019 г.: Актуализирани прогнози за разпределението на местата в новия Парламент на базата на частични резултати"}
{"url": "http://www.focus-news.net/news/2019/05/27/2662995/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nДеница ДИМИТРОВА", "date": "2019.05.27", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/27/2662997/plovdiv-48-godishen-mazh-e-v-bolnitsa-sled-katastrofa-na-bul-maritsa.html", "text": "48-годишен мъж е в болница след катастрофа на бул. „Марица“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за произшествието е подаден малко след 10.00 часа. Товарен автомобил „Мерцедес“ е предприел обратен завой и е отнел предимството на движещия се отляво лек автомобил „Рено“. В болница за прегледи е откаран 48-годишният водач на колата. Той и 53-годишният шофьор на камиона са тествани с дрегер, като резултатите са отрицателни. От екип на пожарната е почистено пътното платно от разлялата се течност от камиона. Местопроизшествието е запазено от полицейски служители. \r\nТони МИХАЙЛОВ", "date": "2019.05.27", "title": "Пловдив: 48-годишен мъж е в болница след катастрофа на бул. „Марица“"}
{"url": "http://www.focus-news.net/news/2019/05/27/2662989/prezidentat-rumen-radev-izrazih-mnenie-che-ima-vaprosi-po-koito-bsp-tryabva-da-se-varne-v-parlamenta-no-tova-shte-go-reshi-partiyata.html", "text": "Изразих мнение, че има въпроси, по които БСП трябва да се върне в парламента, но това ще го реши партията. Това каза пред журналисти президентът Румен Радев във връзка с резултатите на изборите за Европейския парламент 2019, предаде репортер на  Агенция „Фокус“ . Попитан как ще коментира резултатите на БСП на изборите за Европейски парламент, той отговори, че всяка партия предстои да си направи сериозен анализ. „Аз мисля, че БСП, и не само те, трябва да обърнат внимание на това как техните послания достигат до хората. Но, това не е проблем само на БСП. Имаме отлив и от победителите от ГЕРБ, и от ВМРО, и от всички. Да, в едни избори все пак има победители“, посочи държавният глава. \r\nНа въпрос дали трябва БСП да се върнат в парламента след изборите, той каза: „Аз мисля, че няколко пъти отправих послание за връщане в парламента. Това ще си го реши партията, аз няколко пъти изразих мнение, че има въпроси, по които БСП трябва да се върне в парламента“. „Ако сте били на моя годишен отчет през февруари казах, че партиите трябва сами да се чистят от корумпирани, некомпетентни хора с амбиции за власт, те са най-вредни“, заяви той.  \r\nПопитан дали има и други политически амбиции освен тези да бъде държавен глава, президентът отговори: „Аз имам много ясни амбиции. Искам България да бъде правова, просперираща, европейска държава с върховенство на закона, с уважения на Конституцията, със силно образование, не само на хартия, с качествена инфраструктура, която да не бъде ремонт след ремонта, безкрайни ремонти и пропадания“, заяви той. „Аз ви казах, че така им е най-удобно да ме пакетират. Някои хора са свикнали да пакетират“, поясни той.  \r\nОтносно отношенията между коалиционните партньори „Обединени патриоти“ и дали те не биха разклатили правителството, президентът отбеляза, че не може да ги коментира.  \r\nДаяна ДЮЛГЕРОВА", "date": "2019.05.27", "title": "Президентът Румен Радев: Изразих мнение, че има въпроси, по които БСП трябва да се върне в парламента, но това ще го реши партията"}
{"url": "http://www.focus-news.net/news/2019/05/27/2662985/evropeyski-izbori-2019-pri-obraboteni-nad-99-protokoli-vav-varna-pp-gerb-pecheli-pochti-40-000-bsp-za-balgariya-27-300-dps-16-650.html", "text": "Според обработени над 99% от протоколите, 31.5%, или почти 40 000 от гласовете са за ПП ГЕРБ. \"БСП за България\" са подкрепили 27 300 избиратели, а ДПС – 16 650. За Партия ВОЛЯ са гласували 9100 души, а за ПП ВМРО – Българско национално движение – 8500 избиратели, за Демократите – 7167 души и за Патриоти за Валери Симеонов – 1796 гласоподаватели. Това съобщи на пресконференция днес председателят на Районната избирателна комисия Велин Жеков, предаде репортер на  Радио „Фокус“ – Варна . По думите му „Атака“ получава 1177 гласа, а „Възраждане“ – 2300 гласа. Десислава Иванчева е подкрепена от 1600 от избирателите. От преференциалния вот водачът на листата на ПП ГЕРБ Мария Габриел е с 6000 гласа, Лиляна Павлова – с 2700, а Емил Радев – с 2900. Елена Йончева от БСП за България е подкрепена с 5000 гласа, а Сергей Станишев – с 1450, Деница Златева е получила 2000 преференциални гласа. Лидерът на Движението за права и свободи Мустафа Карадайъ е получил 599 гласа, а Делян Пеевски – 900. За Веселин Марешки са гласували 2300 души.  \r\nОколо 30% е била активността в края на изборния ден във Варненско вчера. В областта до урните са отишли 130 300 гласоподаватели, а само във Варна – 122 000 души. От всички, едва 8000 избиратели са изразили вота си машинно. Броят на недействителните бюлетини е 4600. Бюлетините, в които избирателите не подкрепят никого от кандидатите са 3400. \r\nДиана СТОЕВА", "date": "2019.05.27", "title": "Европейски избори 2019: При обработени над 99% протоколи във Варна ПП ГЕРБ печели почти 40 000, \"БСП за България\" - 27 300, ДПС – 16 650"}
{"url": "http://www.focus-news.net/news/2019/05/27/2662998/arh-boyan-kolarov-zam-kmet-na-dobrich-tehnicheski-osobenosti-pozvolyavat-edinstveno-rachno-pochistvane-na-ezeroto-v-parka-sv-georgi.html", "text": "Общината започна изкърпването на улични платна. Тази дейност върви паралелно с приключването на строително-монтажните работи по проекта за обновяване на водния сектор в града. Това съобщи за  Радио „Фокус” – Варна  арх. Боян Коларов, зам.-кмет  по „Устройство на територията“. По повод мнения на граждани относно изпразването и пълненето отново на парковото езеро зам.-кметът заяви, че технически особености позволяват единствено ръчно почистване на езерото в парка „Св. Георги“: „Смятах, че това е нещо рутинно, една обикновена техническа операция, която извършваме всяка година. Изпразването на езерото започна в момент, който беше съобразен с факта, че междувременно тази година изтече нашият договор с „Басейнова дирекция“ и трябваше да извървим съответните процедурите“, заяви арх. Боян Коларов. Той посочи, че те се правят регулярно, понеже договорите са 4-5- годишни. „И в момента, в който вече имахме документалното основание, че договорът с „Басейнова дирекция“ за ползването на сондажите ще бъде подписан, колегите започнаха да го изпразват.  Тази дейност си има някакъв технологичен срок за това, минава доста време. След това започнаха да го почистват. Имайте предвид, че нашето езеро се почиства само на ръка няма как да си почисти с техника, поради няколко технически особености. Освен това, дъното на езерото не е с наклон, насочен към изливната  му тръба. Затова се налага в най-различни посоки да се мие с пожарникарски маркучи и да се избутват нечистотиите“, каза Коларов като посочи, че има около 7 или 8 ниски места по дъното. „Избутват се към тези седем-осем ниски места, всичко се товари с лопати на колички и оттам се изнася механично. Това става бавно и дори няма как да се вкарат повече хора, защото местата, на които могат да се присъединят пожарникарските маркучи, са не повече от три. Така че тези три екипа си работят регулярно и си го правят всяка година. Това си е един отработен процес. Освен това ние не можем да си позволим за големия празник 24 май езерото да бъде празно. А пък технологично то се напълва за малко повече от две седмици. За това взехме решение, че ние трябва да започнем да го пълним, за да може на 24 май да имаме истинско езеро“, отбеляза зам.-кмет  по „Устройство на територията“. \r\nПо думите му докато езерото е било празно и сухо е била повикана фирмата-изпълнител от реконструкцията на градския парк. „Направихме един обстоен оглед, тъй като междувременно колегите от Общинското предприятие  „Устойчиви дейности и проекти“ бяха отчели загуби на вода. Ние огледахме всички фуги, хоризонтални ъглови и така нататък, преценихме, че ще има нужда от едно изпразване с по-сериозен и по-дълъг технологичен срок, за да могат да бъдат направени ремонтни работи. Сметнахме, че е правилно това нещо да се случи след празника на града 25 септември, когато знаете, че обикновено времето е хубаво, топло, сухо и приятно. Обикновено тогава хората много се разхождат в града и в парка, затова преценихме, че е добре да изчакаме този период“, посочи Коларов, като отбеляза, че според него към средата или края на октомври ще започне изпразването. „Тогава вече строителната фирма ще дойде, ще си направим протоколи за всеки квадратен метър от езерото, ще започне ремонтът и ще продължи дотогава, докато е необходимо. Тогава вече няма да бързаме с напълването. А истината е, че когато започнахме да пълним езерото сега, естествено, че то се напълва първо в ниските части на дъното. Колегите предвидливо бяха избутали боклука към по-високите части и продължаваха да го изнасят докато водата пълнеше ниските части. Не смятам, че сме извършили някакво престъпление, не смятам, че някой не си е свършил работата. Всички работим като се съобразяваме с реалната обстановка. Ние живеем в реална обстановка, не в идеална и се съобразяваме с нея“, допълни зам.-кметът.  \r\nГрадският парк „Св. Георги“ е една от забележителностите на добруджанския град. Началото на изграждането на парка е поставено още в далечната 1867 година. След 1970 година се изгражда западното езеро. От 1999 година старата градина на градски парк е обявена за паметник на културата и градинско парковото изкуство. \r\nЖулиета НИКОЛОВА", "date": "2019.05.27", "title": "Арх. Боян Коларов, зам.-кмет на Добрич: Технически особености позволяват единствено ръчно почистване на езерото в парка „Св. Георги“"}
{"url": "http://www.focus-news.net/news/2019/05/27/2662996/evropeyski-izbori-2019-tsik-pri-100-obraboteni-protokoli-na-sektsiite-izvan-stranata-demokratichna-balgariya-pecheli-2876-ot-glasovete-gerb-2216-bsp-1542.html", "text": "При 100% обработени протоколи на секциите извън страната \"Демократична България\" печели 28.76% от гласовете, ГЕРБ - 22.16%, БСП - 15.42%. Това сочи справка на сайта на ЦИК. За ВМРО са гласували 7.06%, за ПП \"Възраждане\" - 4.26%, за ДПС - 4.06%, за \"Път на младите\" - 3.09%. Десислава Иванчева е подкрепена от 2.96% от гласувалите извън страната, а ВОЛЯ от 2.09%. „Фокус“ припомня:  На европейските избори през 2014г. най-много от гласувалите извън страната са подкрепили ГЕРБ – 38.87%. За ДПС са гласували 15.95%, а за Реформаторския блок – 14.34%. Коалицията „България без цензура“, ВМРО, ЗНС и „Гергьовден“ събира 8.36%, а „Коалиция за България“, в чийто състав е и БСП – 5.40%.  \r\nНа европейските избори през 2009г. ГЕРБ печели 22.84% от вота в чужбина. За ДПС са гласували 18.95%, а за „Синята коалиция“ – 14.67%. ПП АТАКА събира 11.56%, „Коалиция за България“ – 10.15%, а 9.83%.  \r\nНа европейските избори през 2007г. ГЕРБ печели 19.46%. След тях се нареждат: ПЕС-БСП и ДСХ с 16.01%, ДПС – 15.82%, НДСВ – 12.39%, Демократи за силна България – 10.95.", "date": "2019.05.27", "title": "Европейски избори 2019: ЦИК: При 100% обработени протоколи на секциите извън страната \"Демократична България\" печели 28.76% от гласовете, ГЕРБ - 22.16%, БСП - 15.42%"}
{"url": "http://www.focus-news.net/news/2019/05/27/2663001/veliko-tarnovo-obshtogradsko-poklonenie-shte-se-provede-v-svishtov-na-2-yuni-po-povod-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Общоградско поклонение по повод 2 юни – Ден на Ботев и на загиналите за свободата и независимостта на България ще се проведе в Свищов. Това съобщиха от пресцентъра на  Общината . От там канят всички жители и гости на града да се включат. Поклонението ще се състои на 2 юни 2019 г. от 11.30 часа пред паметника на Свободата в Свищов.", "date": "2019.05.27", "title": "Велико Търново: Общоградско поклонение ще се проведе в Свищов на 2 юни по повод Деня на Ботев и на загиналите за свободата и независимостта на България"}
{"url": "http://www.focus-news.net/news/2019/05/27/2662976/der-spiegel-evropeyskiyat-parlament-sled-izborite-monopolat-na-vlastta-e-narushen.html", "text": "След неделния вот за новия състав на Европейския парламент не се стигна до голям завой надясно. Но става ясно, че в Брюксел вече няма да може да функционира и голяма коалиция, коментира водещото германско издание  Der Spiеgel . \r\nКакво не беше сложено на масата преди европейските избори? Твърдеше се, че десните популисти ще могат да отпразнуват блестящата изборна победа, след това да се обединят в Европейския парламент и така до голяма степен да парализират целия Европейски съюз. Страхът от подобен сценарий бе толкова голям, че дори един изтощен американски политически консултант на име Стивън Банън успя да се превърне в кръстник на европейската политика. \r\nЕдно нещо е сигурно: голямата промяна вдясно не успя да се осъществи, за което вероятно има принос високата избирателна активност. Тя бе 50,5% в целия ЕС, най-високата стойност за 25 години, в Германия дори 61,5%. Вместо това ЕС се справя с напълно различна ситуация: голяма коалиция вече не е възможна, управлението става все по-сложно - но вероятно и по-склонно към промяна, уверени са в редакцията. Тереза Герова", "date": "2019.05.27", "title": "Der Spiegel: Европейският парламент след изборите: Монополът на властта е нарушен"}
{"url": "http://www.focus-news.net/news/2019/05/27/2662999/evropeyski-izbori-2019-boyko-borisov-gerb-dovolen-sam-ot-izborite-shtom-pobedihme-pri-pryakoto-uchastie-na-prezidenta-sreshtu-nas-v-polza-na-bsp.html", "text": "Доволен съм от изборите, щом победихме при прякото участие на президента срещу нас в полза на БСП. Това коментира премиерът и лидер на ПП ГЕРБ Бойко Борисов в Габрово по повод резултатите от европейските избори, предаде репортер на  Агенция „Фокус“ . „Доволен съм от изборите. Щом сме победили при този хейт, при това участие на президента. Даже ми е много драго в Асеновград, че отидоха и Радев и Корнелия - събраха се накуп и ги бихме с 1000 и кусур гласа повече. При пряко участие на президента срещу нас в полза на БСП“, коментира Борисов. „Благодаря на хората, че не се подведоха по тая злоба, жлъч и всичко останало“, добави той.  \r\n„Със сигурност това, което знам е, че непрекъснато трябва да променяме и партията и всеки ден да показваме това, което сме направили, защото времето е динамично, появяват се нови политически играчи и в Европа, и у нас, с традиционни и еднообразни предизборни кампании това не може да се случи“, коментира още премиерът Борисов пред медиите. Той поздрави и останалите партии, участвали в евровота и допълни, че ГЕРБ победи лидера на европейските социалдемократи и в България.  \r\n„Никой не ме изненада, изненада ме злобата. Просто все едно играха за последно, прекрачиха всички граници. Със „справедливост по комунистически“ ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически”, заяви Борисов в отговор на журналистически въпрос. „Имаше ли разследвания при Тройната коалиция или кабинета „Орешарски” - нямаше. Не може да си разследващ журналист само срещу едните. Или си разследващ или не си разследващ“, допълни Борисов.  \r\nБорисов подчерта и че няма необходимост от предсрочни избори. „Сега искат ли предсрочни избори пак? Да дадем 50-60 млн. за нови избори и след това за местните - още 50-60 млн. Все едно ей така извират парите. Ако бяхме направили тези избори заедно с парламентарните, днес щяхме пак да говорим с кой да се коалираме”, каза още той.", "date": "2019.05.27", "title": "Европейски избори 2019: Бойко Борисов, ГЕРБ: Доволен съм от изборите, щом победихме при прякото участие на президента срещу нас в полза на БСП"}
{"url": "http://www.focus-news.net/news/2019/05/27/2663003/kragla-masa-na-tema-kibersigurnost-predizvikatelstva-pred-institutsiite-i-biznesa-v-balgariya-shte-se-provede-v-sofiya-na-28-may.html", "text": "Кръгла маса на тема „Киберсигурност - Предизвикателства пред институциите и бизнеса в България“ ще се проведе в София на 28 май от 09.00 часа в Интер Експо Център. Това съобщиха от пресцентъра на  МВР .  \r\nТемата „Киберсигурност“ ще се дискутира в утрешния ден в рамките на формат, организиран от Асоциацията на полицейските началници със съдействието на Фондация „Ханс Зайдел“. Участие в инициативата ще вземат експерти в сферата на проблемите, свързани с киберсигурността и киберпрестъпленията. Официалното откриване е от 9.30 часа", "date": "2019.05.27", "title": "Кръгла маса на тема „Киберсигурност - Предизвикателства пред институциите и бизнеса в България“ ще се проведе в София на 28 май"}
{"url": "http://www.focus-news.net/news/2019/05/27/2662993/ep-evropeyski-izbori-2019-kakvo-sledvai.html", "text": "На 28 май 2019 г., вторник, от 15 ч. Европейският парламент в България организира дискусия за резултатите от европейските избори. Събитието ще се проведе в Дома на Европа в София, съобщават от  пресслужбата на ЕП. \r\nДва дни след европейските избори Бюрото на Европейския парламент в България организира дискусия на тема \" Евроизбори 2019: какво следва?\", посветена на резултатите от евровота и отражението на новия състав на Парламента върху бъдещата му работа.  \r\nИнгрид Шикова, експерт в областта на политиките на ЕС, Владимир Шопов, политолог, и Марчела Абрашева, регионален директор на агенция Кантар България, ще коментират избирателната активност, вероятните сценарии за ново разпределение на силите сред европейските политически семейства и как резултатите от евровота ще променят политическия пейзаж.  \r\nМодератор на дискусията ще бъде журналистът Кирил Вълчев, а събитието ще бъде открито от Теодор Стойчев, ръководител на Бюрото на Европейския парламент в България.  \r\nДискусията ще бъде предавано на живо на сайта и Фейсбук профила на Бюрото на Европейския парламент. Събитието е отворено за широката публика и медиите.  \r\nЗа участие е необходима предварителна регистрация до 27 май 2019 г. на адрес: https://bulgaria.thistimeimvoting.bg/190528_bg_ee2019 .  \r\nПрограма на дискусията:  \r\nМоредатор: Кирил Вълчев, журналист  \r\n14.30 - 15.00 \tРегистрация  \r\n15.00 - 15.10 \t   \r\nОткриване  \r\nТеодор Стойчев, ръководител на Бюрото на Европейския парламент в България  \r\n15.10 - 15.50  \r\nДискусия с панелисти  \r\nИнгрид Шикова, експерт в областта на политиките на ЕС  \r\nВладимир Шопов, политолог  \r\nМарчела Абрашева, регионален директор на агенция Кантар България  \r\n15.50 - 16.30 \tДискусия с публиката  \r\nПолезна информация:  \r\nСъбитие: Дискусия „Евроизбори 2019: какво следва?“  \r\nДата и час: 28 май 2019 г., вторник, от 15.00 до 16.30 ч.  \r\nАдрес: Дом на Европа, ул. \"Г.С“ Раковски\" №124, София", "date": "2019.05.27", "title": "ЕП: Европейски избори 2019: какво следва?"}
{"url": "http://www.focus-news.net/news/2019/05/27/2663002/sport-tsska-zapochva-podgotovka-za-noviya-sezon-na-9-yuni.html", "text": "ЦСКА започва лятната си подготовка на 9 юни. От този петък пък футболистите ще преминават медицински прегледи. Отборът ще се готви в Тетевен, а по време на лагера е възможна и контрола срещу клуба от Втора лига Спартак Плевен. След Тетевен играчите ще имат няколко дни почивка, след което ще отпътуват за Австрия. Там се очаква да изиграят пет контролни срещи. На 1 юли отборът се прибира в България, а до началото на сезона ще тренира в Панчарево.  \r\nПредстои представяне на новите попълнения, като очакванията са за 5-6 нови играчи. Към ЦСКА вероятно ще се присъедини вратарят на Ботев Пловдив Кристиан Димитров.", "date": "2019.05.27", "title": "Спорт: ЦСКА започва подготовка за новия сезон на 9 юни"}
{"url": "http://www.focus-news.net/news/2019/05/27/2663004/varna-oblastniyat-savet-na-bchk-shte-podpomogne-finansovo-tri-detsa-postradali-pri-patni-intsidenti.html", "text": "Областният съвет на БЧК ще подпомогне финансово три деца на възраст 2, 10 и 15 години, пострадали при пътни инциденти. Това съобщават от  ОС на БЧК – Варна . Сумата от общо 1800 лв. се отпуска от Националния дарителски фонд за подпомагане на деца, пострадали при пътнотранспортни произшествия към Български Червен кръст. \r\nНационалният дарителски фонд е създаден през 2005 г. по повод 1 юни – Международния ден на детето, по инициатива на Българският Червен кръст, ГД “Охранителна и пътна полиция” към МВР, Българската професионална футболна лига, Съюзът на българските автомобилисти и Българският футболен съюз. Страните подписват споразумение за сътрудничество в областта на превенцията на пътнотранспортните произшествия, като си поставят за цел да провеждат периодични информационни, благотворителни и фондонабирателни кампании за осигуряване на финансова подкрепа за лечение и рехабилитация на деца, които вследствие на пътна злополука са получили различни по степен увреждания. \r\nОт създаването на Фонда през 2005 г. досега БЧК е предоставил финансова помощ на стойност 383 377 лв. като са подпомогнати семействата на 652 деца от цялата страна, пострадали от пътнотранспортни произшествия.", "date": "2019.05.27", "title": "Варна: Областният съвет на БЧК ще подпомогне финансово три деца, пострадали при пътни инциденти"}
{"url": "http://www.focus-news.net/news/2019/05/27/2663005/gl-as-stoyan-nikolov-nvim-balgarite-imame-golyam-dalg-kam-proslaveniya-balgarski-palkovodets-general-leytenant-krastyu-zlatarev.html", "text": "Българите имаме голям дълг към прославения български пълководец генерал лейтенант Кръстю Златарев. Това каза за  Радио „Фокус“ - Пирин  гл. ас. д-р Стоян Николов, уредник в Национален военноисторически музей. „Не трябва да се забравя споменът от подвизите на 29-ти пехотен Ямболски полк, не трябва да се забравят и подвизите, които извършват македонските българи в състава на 11-та пехотна Македонска дивизия – едно военновременно формирование, чиито личен състав е бил изцяло запълнен с македонски българи. Една част от тях не са били дори военно задължение, тъй като не са били български граждани. Именно в стремежа, който всички те имат за единение – обединението на всички българи под една държавна стряха“, коментира той.  \r\nД-р Стоян Николов добави, че Кръстю Златарев е роден през февруари 1864 година. По думите му той постъпва във военното училище, а като младши офицер взема участие във Сръбско-българската война, след което е ранен при боевете на връх Келташ. „На практика той взема участие и в двете големи сражения, които се водят по време на войната между Сърбия и България – боевете при Сливница и при Пирот. По-късно неговият боен път като български офицер е свързан с легендарният 29-ти пехотен Ямболски полк, на който той е командир и през двете Балкански воини. По този начин той неразривно свързва своята история и тази на полка с героичните боеве при Лозенград, Чаталджа. Не трябва да забравяме, че 29-ти пехотен Ямболски полк е единственият, който успява да превземе форт от Чаталджанската позиция“. Д-р Стоян Николов подчерта, че 29-ти пехотен Ямболски полк е и един от полковете, които първи успяват да пробият източния сектор и да навлязат в Одрин. \r\nНатали СТЕФАНОВА", "date": "2019.05.27", "title": "Гл. ас. Стоян Николов, НВИМ: Българите имаме голям дълг към прославения български пълководец генерал лейтенант Кръстю Златарев"}
{"url": "http://www.focus-news.net/news/2019/05/27/2663007/smolyan-46-godishna-zhena-e-postradala-sled-intsident-pri-remont-na-kashta-v-zlatograd.html", "text": "46-годишна жена е пострадала след инцидент при ремонт на къща в Златоград. Това съобщиха от  ОДМВР - Смолян . Сигналът е подаден на 26 май 2019 г. около 12.15 часа на тел.112. Съобщено е, че в гр. Златоград на ул. \"Боровец\" при извършване на ремонтни дейности на покрив на къща, собственост на 46-годишна жена от гр. Златоград, пада част от греда от покрива на къщата и удря собственичката в областта на главата, като ѝ причинява тежка черепно-мозъчна травма. Пострадалата е транспортирана е в МБАЛ \"Атанас Дафовски\"- гр. Кърджали с опасност за живота. Местопроизшествието е посетено от дежурна оперативна група при РУ- Златоград. По случая е образувано досъдебно производство, причините за инцидента са  в процес на изясняване. Работата по случая продължава.", "date": "2019.05.27", "title": "Смолян: 46-годишна жена е пострадала след инцидент при ремонт на къща в Златоград"}
{"url": "http://www.focus-news.net/news/2019/05/27/2663008/burgas-obshtinata-montira-dopalnitelni-12-osvetitelni-stalba-po-mosta.html", "text": "Общината монтира допълнителни 12 осветителни стълба по Моста. Това съобщиха от пресцентъра на  Община Бургас . Извършена е и профилактика с подмяна на изгорелите лампички, монтирани под краката на пешеходците в самото съоръжение и от долната му страна, насочени към морето. Така Моста ще свети още по-красиво, за радост на бургазлии и туристите, както подобава на най-разпознаваемия ни градски символ. Това е и превенция против вандализъм и престъпления. Едновременно с подобряване на осветлението, вече са подменени с нови пострадалите от вятър, сол и лед дървени парапети на Моста. Тази седмица се пребоядисват и металните му части.", "date": "2019.05.27", "title": "Бургас: Общината монтира допълнителни 12 осветителни стълба по Моста"}
{"url": "http://www.focus-news.net/news/2019/05/27/2663009/dobrich-okrazhniyat-sad-dopusna-predavane-na-balgarski-grazhdanin-vav-frantsiya-za-iztarpyavane-na-efektivna-prisada.html", "text": "Състав на Окръжния съд в Добрич допусна предаването на 30-годишен мъж от село Айдемир, община Силистра, на френските власти в изпълнение на издадена срещу него Европейска заповед за арест с цел изтърпяване на наложено му ефективно наказание „лишаване от свобода“. Това съобщиха от пресцентъра на  Съда . Във Франция българският гражданин е бил осъден на 3 години затвор за притежание на оборудване за фалшифициране на платежни средства, опит за скиминг измама, извършена като част от организирана престъпна група и участие в група, съставена от криминално проявени лица. От данните по делото става ясно, че той е осъден заедно с още двама българи, които са получили наказания от 3 и 4 години затвор. Престъпленията били извършени в периода от септември до 13 октомври 2011г. на територията на Франция и Германия. Присъдата е постановена на 16 декември 2016 г. от Изправителен съд в град Нанси. 30-годишният е обжалвал съдебния акт, но на 23 октомври 2018 г. той е бил потвърден от Апелативния съд в същия град. Веднага била издадена и заповед за задържане на българския гражданин. На 5 март т.г. той е бил обявен за международно издирване с Европейска заповед за арест. Открит е на 3 май в село Карапелит, след като полицейски служители спрели за проверка автомобил и установили, че колата е управлявана от обявения за международно издирване мъж. Пред Окръжния съд в Добрич 30-годишният заяви, че не желае да бъде предаден на френските власти, отрече да е извършвал посочените деяния и отбеляза, че има адвокат във Франция, който обжалва постановената срещу него присъда. Окръжният съд прецени обаче, че няма основания да откаже предаването му на френските власти. Съдът установи, че цитираната присъда действително не е влязла в сила и е обжалвана пред Касационния съд, но в изпратените от Франция документи е посочено изрично, че обжалването не спира изпълнението на съдебния акт, тъй като е налице заповед за арест. Френските власти са дали и  необходимите гаранции, че след приключване на наказателното производство, ако мъжът бъде окончателно осъден, той ще може да изтърпи присъдата си в България. Окръжният съд потвърди взетата спрямо мъжа мярка за неотклонение „задържане под стража“, като разпореди той да бъде приведен във варненския затвор до фактическото му предаване във Франция. Решението на Добричкия окръжен съд подлежи на обжалване пред горната съдебна инстанция.", "date": "2019.05.27", "title": "Добрич: Окръжният съд допусна предаване на български гражданин във Франция за изтърпяване на ефективна присъда"}
{"url": "http://www.focus-news.net/news/2019/05/27/2663006/evropeyski-izbori-2019-boyko-borisov-gerb-ochevidno-e-che-beshe-silno-preuvelichena-rolyata-na-tsvetanov.html", "text": "Очевидно е, че беше силно преувеличена ролята на Цветанов и този залп срещу него - да отстрелят флагмана, така че без него едва ли не ще спечелят изборите. Видяхте, изтеглих го назад, структурите си работят. Това коментира премиерът и лидер на ПП ГЕРБ Бойко Борисов в Габрово по повод резултатите от европейските избори, предаде репортер на  Агенция „Фокус“ .  \r\n„Евродепутатите са ни в пъти, в класи по-добри от тези от другата страна. Те въобще една европейска тема не вдигнаха. Тези момчета и момичета показаха компетентност, знание и можене и са все млади хора“, каза още Борисов.   \r\n„От резултатите до момента, понеже ги нямаме още пълните, виждам, че в големите градове ГЕРБ продължава да е първа политическа сила сред на-младите, сред хората в активна възраст, работещите. В чужбина също можем да направим малко повече за българите и то в сферата на образованието“, добави той.", "date": "2019.05.27", "title": "Европейски избори 2019: Бойко Борисов, ГЕРБ: Очевидно е, че беше силно преувеличена ролята на Цветанов"}
{"url": "http://www.focus-news.net/news/2019/05/27/2663011/burgas-po-povod-35-rozhden-den-na-detska-gradina-zlatnoto-klyuche-roditeli-i-sluzhiteli-podariha-na-detsata-novi-zabavni-katove-za-igra-i-obuchenie.html", "text": "По повод 35 рожден ден на детска градина „Златното ключе“ родители и служители подариха на децата нови забавни кътове за игра и обучение. Това съобщиха от пресцентъра на  Община Бургас . Там децата освен да си играят, ще имат възможност  по забавен начин да усвояват знания от различни сфери. Новите атракции в детската градина са горска библиотека ,кът на цифрите и буквите, сцена за куклен театър, горски часовник и други.", "date": "2019.05.27", "title": "Бургас: По повод 35 рожден ден на детска градина „Златното ключе“ родители и служители подариха на децата нови забавни кътове за игра и обучение"}
{"url": "http://www.focus-news.net/news/2019/05/27/2663013/politnavigator-rusiya-amerikantsite-s-nova-partida-biskvitki-na-balkanite-vashington-otdeli-osem-miliona-dolara-za-razvitieto-na-kritichnoto-mislene-v-bosna-i-hertsegovina.html", "text": "Американската агенция за международно развитие (USAID), която бе официално ангажирана с „насърчаване на демокрацията“ и която изигра тъжна роля в подготовката на „цветни революции“, отдели около осем милиона долара за развитието на „критичното мислене“ в Босна и Херцеговина, съобщава руската информационна агенция  „ПолитНавигатор“ . \r\nНаблюдателите смятат, че основната цел средствата е нанасянето на удар срещу Република Сръбска, която се стреми към обединение със Сърбия. \r\nЦелевата група на USAID е по-младото поколение - ученици. За тях ще бъдат стартирани няколко „хуманитарни програми“. Според опита на други държави може да се предположи, че крайната цел ще бъде промиване на мозъка - подготовка на общественото мнение за включване на федерацията в НАТО и ликвидация на Република Сръбска. \r\n„Образователната система на Босна и Херцеговина не е защитена от политическо влияние, така че ресурсите не са насочени към решаване на основната задача - подобряване на качеството на образованието. Много училища са разделени по етнически признак, а учебниците само изострят съществуващите различия в обществото. Заедно с остарели образователни програми и помощни средства, това води ситуация, в която учениците не получават задачи, които им позволяват да развият критично мислене, което е необходимо, за да се вземат предвид различни гледни точки и да се оцени огромното количество налична информация“, твърдят от USAID. \r\n„Изпълнението на програмата ще спомогне за постигането на целта, заложена в Стратегията за сътрудничество за развитие на Босна и Херцеговина: страната трябва да стане по-стабилна държава, по-близо до европейската интеграция\", се уточнява в текста по отношение на крайната цел на американската програма. \r\nПо-рано лидерът на Република Сръбска Милорад Додик, един от членовете на Тристранното председателство на на Босна и Херцеговина, заяви, че Западът разпределя огромни средства за информационен саботаж в страните от бивша Югославия. \r\n„Има разузнавателни центрове в Сараево, Подгорица и Тирана, които Западът е инсталирал. Те съставиха списък от 300 души от Сърбия и Република Сръбска, за които твърдят, че са разпространили  злонамереното влияние на Русия и по този начин тези граждани станаха обект на голямо внимание“, категоричен бе Додик. \r\nПрограмата на USAID вече е критикувана от Сташа Кошарац, ръководител на фракцията на партията Додик в горната камара на парламента в Сараево. \r\n„Практиката потвърждава, че има част от международната общност, която не е благосклонна към всички народи в Босна и Херцеговина и избира бошняците като единствен партньор, който се опитва да доминира интересите на сърбите. Очевидно е, че някои агенции под патронажа на западните институции използват средствата за повишаване на потенциала от политически бунт. Така беше и преди изборите за Тристранното председателство, така е и сега. Трябва да сме много внимателни, не сме наивни и ще наблюдаваме всичко, което се случва. И, разбира се, ще действаме в съответствие със законите и Конституцията”, увери политикът.  \r\nСпоред военния експерт и анализатор Джевад Галяшевич, първият етап от плана на САЩ е да дестабилизира ситуацията в Република Сръбска. \r\n„Премахването на лидерството и унищожаването на политическите организации са програми, които се изпълняват постоянно. „Разработване на критично мислене” е разрушителна стратегическа програма за промяна на политическата система на държавата. Това е опит да се разрушава съзнанието на хората под прикритието на необходимостта от борба за свобода. Разбира се, Милорад Додик и Желка Циянович са основните цели. Американизацията на Босна и Херцеговина, с изключение на сърбите в Република Сръбска, предполага дългосрочно унищожаване на сръбските национални чувства и включването на страната към ЕС и НАТО. Това е много опасно и е необходимо да се обърне внимание на такива проекти, както и да се намери отговорът на заплахата“, предупреди Галяшевич. Тереза Герова", "date": "2019.05.27", "title": "„ПолитНавигатор“ (Русия): Американците с нова партида „бисквитки“ на Балканите: Вашингтон отдели осем милиона долара за развитието на „критичното мислене“ в Босна и Херцеговина"}
{"url": "http://www.focus-news.net/news/2019/05/27/2663000/evropeyski-izbori-2019-kyustendil-gerb-pecheli-3411-bsp-za-balgariya-3003-vmro-880-pri-100-obraboteni-protokoli-na-sik-v-rik.html", "text": "ГЕРБ получава 34.11%, „БСП за България” – 30.03%, ВМРО – БНД – 8.80%, при 100% обработени протоколи на СИК в РИК. Това съобщиха за  Радио „Фокус” – Кюстендил  от Районната избирателна комисия – Кюстендил. ДПС получава 3.93%, следва „Демократична България” с 3.59%. „ВОЛЯ – българските родолюбци” - 3.36%. Независимите кандидати Минчо Куминев и Десислава Иванчева получават съответно по 2.17% и 1.83%. „Път на младите” има 1.24%. ПП Атака е с краен резултат от 0.96%. „Фокус“  припомня:  \r\nНа предходните европейски избори през 2014 г. в 10-ти избирателен район - Кюстендил ГЕРБ получават 30.64%, „Коалиция за България“ – 32.75%, България без цензура, ВМРО, ЗНС, Гергьовден – 12.68%.  \r\nНа европейските избори през 2009 г. в 10-ти избирателен район - Кюстендил ГЕРБ получава 22.23%, „Коалиция за България“ – 26.22%,  „АТАКА“ – 7.10%, за НДСВ – 9.01%, за ПП „Лидер“ – 15.71%, РЗС – 5.67%, Синята коалиция – 7.28 %.  \r\nНа първите европейски избори у нас през 2007 г. в 10-ти избирателен район - Кюстендил ГЕРБ получава 20.34%,  ПЕС-БСП – БСХ – 32.22%, ДПС –3.73%, партия „АТАКА“ – 11.99%, НДСВ 12.54%, Съюз на демократичните сили - 5.99%. \r\nВенцеслав ИЛЧЕВ", "date": "2019.05.27", "title": "Европейски избори 2019: Кюстендил: ГЕРБ печели 34.11%, „БСП за България” – 30.03%, ВМРО – 8.80%, при 100% обработени протоколи на СИК в РИК"}
{"url": "http://www.focus-news.net/news/2019/05/27/2663012/smolyan-kriminalisti-ot-chepelare-sa-predotvratili-telefonna-izmama-za-dva-dni-v-grada-sa-polucheni-desetki-obazhdaniya-po-shemata-alo-izmami.html", "text": "Криминалисти от РУ - Чепеларе са предотвратили измама по телефона. Това съобщиха от  ОДМВР – Смолян . На 25 май 2019 г. в 10.50 часа е получено съобщение от 61-годишен мъж от Чепеларе, че непълнолетният му син е въведен в заблуждение от „ало измамници“ и е напуснал дома им със сумата от 1200 лева и златни накити. Незабавно след получаване на сигнала, целият състав от криминалисти предприема оперативно-издирвателни мероприятия с цел установяване на 16-годишното момче. Не след дълго той е установен да пътува за град Хасково в нает от него автомобил. Извършителите през цялото време са разговаряли с младежа по телефона с цел от една страна да поддържат измамата, а от друга страна да не може да бъде осъществен контакт с него. Момчето, заедно с накитите и парите, е върнато в дома му. През целия ден на 24 май и на 25 май на домашни телефони в гр. Чепеларе са получени десетки обаждания по схемата „ало измами“, като извършителите се отличавали с грубост и арогантност, отправяли са дръзки заплахи за живота и здравето на потърпевшите. Служителите на криминална полиция продължават работата си за установяване авторите на обажданията и на опита за измама. По случая е образувано досъдебно производство.", "date": "2019.05.27", "title": "Смолян: Криминалисти от Чепеларе са предотвратили телефонна измама, за два дни в града са получени десетки обаждания по схемата „ало измами“"}
{"url": "http://www.focus-news.net/news/2019/05/27/2663014/evropeyski-izbori-2019-v-oblast-pazardzhik-gerb-pecheli-2805-dps-2618-bsp-za-balgariya-2366-vmro-656-pri-obraboteni-9945-ot-protokolite-kam-1200-chasa.html", "text": "В област Пазарджик ПП ГЕРБ води с 28.05% пред останалите политически сили при резултатите от обработени 99.45% от протоколите на РИК към 12.00 часа, сочи справка на сайта на  ЦИК . На второ място е ДПС с 26.18%, следвана от \"БСП за България\" с 23.66%. На четвърто място в междинните резултати е ПП ВМРО-Българско национално движение с 6.56%, следвана от ВОЛЯ - Българските родолюбци с 3,31%. На шесто място е Демократична България – Обединение с 2.96%, последвана от ИК за Минчо Христов Куминев с 1.22% и АТАКА с 1.21%. На последно място е КП Коалиция за България с 1.06%. \r\nАлбена ЖИЛЕКОВА", "date": "2019.05.27", "title": "Европейски избори 2019: В област Пазарджик ГЕРБ печели 28.05%, ДПС - 26.18%, \"БСП за България\" - 23.66%, ВМРО - 6.56%, при обработени 99.45% от протоколите към 12.00 часа"}
{"url": "http://www.focus-news.net/news/2019/05/27/2663010/premierat-boyko-borisov-partiite-shte-varnat-parite-koito-sa-nadvzeli-poveche-sas-subsidii.html", "text": "Партиите ще върнат парите, които са надвзели повече със субсидии. Това стана ясно от думите на премиера Бойко Борисов, който коментира внесените промени по отношение на субсидиите на партиите, предаде репортер на  Агенция „Фокус“ . Финансовият министър Владислав Горанов поясни, че в Министерски съвет вече е внесен проектозакон за промени. \"Коригираме закона, така че да отговаря на обществените очаквания и на това, което винаги е било справедливо\", каза той. \"Размерът, определен в годишния Закон за бюджета да се получава точно, а да няма преразпределение на гласовете от всички гласуващи от правоимащите партии. Предлагаме от 26 май 2016г., от както са последните промени в Закона за политическите партии, субсидията да бъде фиксирана, така че да е равна на 11 лв. и да няма съмнение как се определя\", обясни Горанов.  \r\nПремиерът Бойко Борисов допълни от своя страна: „Така че, ако някой по закона е надзел повече, да ги върне веднага“.", "date": "2019.05.27", "title": "Премиерът Бойко Борисов: Партиите ще върнат парите, които са надвзели повече със субсидии"}
{"url": "http://www.focus-news.net/news/2019/05/27/2663016/plovdiv-zhitelite-na-plovdivskite-sela-izvor-i-topolovo-sa-s-narusheno-vodopodavane-zaradi-avarii.html", "text": "Жителите на пловдивските села Извор и Тополово са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Не е посочен краен срок за отстраняване на авариите и за възстановяване на нормалното водоподаване към засегнатите абонати.  Без вода са също живущите в района на ул. „3-ти март“ в град Хисаря, както и абонатите от кв. „Баба Тонка“ в град Асеновград. \r\nЕкипите на водоснабдителното дружество работят и по няколко аварии в град Пловдив. С нарушено водоподаване са живущите в района на улиците „Бдин“, „Славянска“ и „Рила“, също в района на кръстовището на бул. „Шести септември“ с ул. „Владивосток“ и при обръщалото на автобусите в кв. „Прослав“. Заради подмяна на спирателен кран е нарушено водоподаването и в района на блок №44 в пловдивския квартал „Тракия“. \r\nТони МИХАЙЛОВ", "date": "2019.05.27", "title": "Пловдив: Жителите на пловдивските села Извор и Тополово са с нарушено водоподаване заради аварии"}
{"url": "http://www.focus-news.net/news/2019/05/27/2663021/pregled-na-mezhdunarodnite-novini-do-13-chasa-agentsiya-fokus.html", "text": "След неделното гласуване за новия състав на Европейския парламент и успеха на десните партии, в Брюксел започват преговорите за избирането на новите лидери на Общността и програмата за реформи на Блока, подчертават в редакцията на водещия германския национален ежедневник  Die Frankfurter Allgemeine Zeitung , описвайки процеса като „игра на покер“. \r\nИзданието припомня думите на шпитценкандидата на Европейската народна партия (ЕНП) Манфред Вебер, който по-рано заяви, че ще бъде силен председател на ЕК, тъй като партията му остава най-силната в ЕП, въпреки понесените загуби в неделя. Вебер обаче се нуждае от съюзници, а те вече поставиха някои условия. „Зелени“ например, които събраха значително по-голяма подкрепа спрямо гласуването от 2014 г., настояват за ангажименти за борбата с изменението на климата и по-социална Европа, отбелязват от редакцията. \r\n***  Председателят на „Партията на свободата на Австрия“ Норберт Хофер подкрепи вота на недоверие към правителството на канцлера Себастиан Курц, предава  ORF , най-голямата обществена медия в Австрия. \r\n„Би било добре, ако в този момент имаме правителство от експерти, което не е политически ръководено“, цитира медията думите на новоизбрания лидер на партията, която доскоро бе коалиционен партньор на Австрийската народна партия (АНП) на Курц. Правителството се разпадна след аферата „Ибиса“ с вече бившия лидер на „Партията на свободата на Австрия“ Хайнц-Кристиан Щрахе. \r\n***  Испанската социалистическа работническа партия (ИСРП) консолидира властта си в изборите за Европейския съюз и регионална власт, но загуби едно от бижутата в короната: кметството в Мадрид, което до този момент бе контролирано от бившия съдия Мануела Кармена, отбелязва електронното издание на испанския национален ежедневник  El Pais . \r\nКонсервативната Народна партия (НП) и дясноцентристкото движение „Граждани“, с подкрепата на крайнодясната партия „Вокс“, изглежда успяха да обединят силите си за управление в Мадрид. Разделението на левицата, съчетано с лошото им представяне срещу строгите икономии на „Подемос“, са ключовите фактори за този провал. \r\nРезултатите от неделните избори утвърдиха хегемонията на ИСРП. Но те също така подобриха положението на НП. Фактът, че партията най-вероятно ще може да управлява както в испанската столица, така и в региона й, ще й позволи да претендира за ролята си на лидер на опозицията в Конгреса, за която се бореше председателят на „Граждани“ Алберт Ривера. \r\n***  Държавният глава на САЩ Доналд Тръмп увери, че страната му не се стреми към постигане на промяна на властта в Иран, предава  AFP . \r\nПо-рано Вашингтон обяви, че изпраща допълнителни войски в Близкия изток с оглед напрежението в отношенията с Иран, припомня агенцията. \r\n„Не се стремим към промяна на режима, а към това той да няма ядрени оръжия“, подчерта Тръмп на пресконференция в Токио. Американският президент изрази увереност, че „ще постигнем споразумение“ с Техеран. \r\n***  Необходима е метла, която да „измете“ министър-председателя на Северна Македония Зоран Заев, а такава имат гражданите. Такъв бе коментарът на опозиционната ВМРО-ДПМНЕ по повод започналата чистка в редиците на управляващия СДСМ, предава македонската информационна агенция  „Макфакс“  . \r\n„Животът ще започне, когато Заев си тръгне от власт. Той е отговорен лично за това, което се случва в Република Македония. Зоран Заев няма да се скрие зад оставката на слугата си Павле Богоевски. Заев няма да се крие зад Спасовски, Кираковски, Ременски, Зекири, Манчевски и Шилегов, които бяха катастрофа за СДСМ, но по-важното е, че те са трагедия за Република Македония. \r\nОчевидно „метлата“ е просто фарс, докато не си отидат от властта некомпетентните функционери начело със Заев и Шекеринска. Заев трябва да престане да се опитва чрез театъра за предполагаемата „метла“ да отвлича вниманието на гражданите от реалността и проблемите, с които се сблъскват всеки ден“, се казва в изявлението на ВМРО-ДПМНЕ. \r\n***  Американската агенция за международно развитие (USAID), която бе официално ангажирана с „насърчаване на демокрацията“ и която изигра тъжна роля в подготовката на „цветни революции“, отдели около осем милиона долара за развитието на „критичното мислене“ в Босна и Херцеговина, съобщава руската информационна агенция  „ПолитНавигатор“ . \r\nНаблюдателите смятат, че основната цел средствата е нанасянето на удар срещу Република Сръбска, която се стреми към обединение със Сърбия. \r\nЦелевата група на USAID е по-младото поколение - ученици. За тях ще бъдат стартирани няколко „хуманитарни програми“. Според опита на други държави може да се предположи, че крайната цел ще бъде промиване на мозъка - подготовка на общественото мнение за включване на федерацията в НАТО и ликвидация на Република Сръбска. \r\n„Образователната система на Босна и Херцеговина не е защитена от политическо влияние, така че ресурсите не са насочени към решаване на основната задача - подобряване на качеството на образованието. Много училища са разделени по етнически признак, а учебниците само изострят съществуващите различия в обществото. Заедно с остарели образователни програми и помощни средства, това води ситуация, в която учениците не получават задачи, които им позволяват да развият критично мислене, което е необходимо, за да се вземат предвид различни гледни точки и да се оцени огромното количество налична информация“, твърдят от USAID. \r\n„Изпълнението на програмата ще спомогне за постигането на целта, заложена в Стратегията за сътрудничество за развитие на Босна и Херцеговина: страната трябва да стане по-стабилна държава, по-близо до европейската интеграция\", се уточнява в текста по отношение на крайната цел на американската програма. \r\nПо-рано лидерът на Република Сръбска Милорад Додик, един от членовете на Тристранното председателство на на Босна и Херцеговина, заяви, че Западът разпределя огромни средства за информационен саботаж в страните от бивша Югославия. \r\n***  Държавният глава на западната ни съседка Александър Вучич ще се заеме с проблема за бившата южна сръбска провинция на извънредно заседание в Скупщината, посветена на косовския въпрос. По информация на електронното издание на водещия белградски ежедневник  „Вечернье Новости“  обръщението на Вучич ще продължи внушителните три часа, а очакванията са, че дебатите след речта му ще са в ход поне още четири часа.  \r\nСпоред редакцията, Вучич е подготвил реч, в която косовският въпрос се разглежда не само от политическа, но и от историческа гледна точка. В речта си той ще се обсъди националният въпрос, както и икономическата и демографската ситуация в Сърбия. \r\nЗаседанието в сръбския парламент е насрочено за 16:00 часа местно време (17:00 часа българско време). На него ще присъстват министър-председателят Ана Бърнабич, министрите от кабинета и ръководителят на Службата за Косово и Метохия Марко Джурич. \r\nДен преди заседанието бяха разменени остри обвинения между представителите на „Сръбска листа“ и лидерите на „Съюз за Сърбия“, чиито депутати обявиха бойкот на сесията. \r\nПредседателят на „Сръбска листа“ Горан Ракич увери, че Александър Вучич се радва на абсолютната подкрепа на сърбите от Косово и че „Вук Йеремич трябва да се засрами от всички извършени от него престъпления и от всички лъжи, които не престава да изрича\". Той определи Йеремич като лицемер, който „се опита да погребе Резолюция 1244 на Съвета за сигурност на ООН с дилетантния и глупавия си въпрос към международния съд\". \r\n„Йеремич направи повече, за да легализира т.нар. Косово, отколкото всички албански политици и спонсори заедно“, заяви  Ракич, отговаряйки на критиките за правителствената политика на Белград по отношение на Косово.  \r\nЙеремич, който е и председател на Народната партия, заяви по-рано, че през последните седем години „албанците са получили всичко, което е в тяхна полза,  докато Общността на сръбските общини остава мъртво писмо на хартия\". \r\n„Сърбите от Косово и Метохия очакват всички опозиционни политически актьори в Белград да покажат поне минималната отговорност към страната си и живеещите в Косово и Метохия“, настояват от „Сърбска листа“. \r\n***", "date": "2019.05.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/27/2663020/evropeyski-izbori-2019-gerb-pecheli-3574-v-slivenska-oblast-sledvat-bsp-za-balgariya-s-2719-dps-977-i-vmro-bnd-59.html", "text": "ГЕРБ печели 35.74% от гласовете в Сливенска област на изборите за Европейския парламент. Това съобщи пред журналисти говорителят на Районната избирателна комисия (РИК) – Сливен Стелли Стефанова, предаде репортер на  Радио „Фокус“ – Сливен . \r\nИзборният ден на 26 май приключи с избирателна активност 27.08%, като от общо 165 309 избиратели, правото си на глас са упражнили 46 249 души. \r\nНа второ място избирателите са поставили „БСП за България“ с 27.19% (11 695 гласа), следвани от ДПС – 9.77% (4204 гласа). \r\nЗа ВМРО-БНД са пуснали бюлетина 5.9% от избирателите, за „Воля – Българските родолюбци“ – 4.42%, за „Демократична България – Обединение“ – 3.26%, 1.61% от гласовете са получили „Патриоти за Валери Симеонов“, „Атака“ – 1.48%, независимият кандидат Десислава Иванчева - 1.15%. \r\nГласуващите масово са използвали правото да посочат преференция в листите, като интересен е резултатът на кандидата на партия ГЕРБ от Сливен Камен Костов, който е получил 1514 преференции срещу 1668 на водача на листата Мария Габриел.", "date": "2019.05.27", "title": "Европейски избори 2019: ГЕРБ печели 35.74% в Сливенска област, следват „БСП за България“ с 27.19%, ДПС – 9.77%, и ВМРО-БНД - 5.9%"}
{"url": "http://www.focus-news.net/news/2019/05/27/2663025/plovdiv-dvama-dushi-sa-postradali-pri-katastrofa-na-patya-mezhdu-asenovgrad-i-kardzhali.html", "text": "Двама души са пострадали при катастрофа на пътя между Асеновград и Кърджали. Това съобщиха за  Радио „Фокус“ – Пловдив  от Областната дирекция на МВР. Сигналът е подаден на тел. 112 около 4.20 часа на 26 май. На място полицейските служители са установили, че лек автомобил „Грейт Уол“ излязъл вляво извън платното за движение и е пропаднал в канавка. В болница са настанени 60-годишен пътник и 32-годишният водач, чиято алкохолна проба с дрегер дала положителен резултат – 1,11 промила. По случая е образувано досъдебно производство в РУ – Асеновград.", "date": "2019.05.27", "title": "Пловдив: Двама души са пострадали при катастрофа на пътя между Асеновград и Кърджали"}
{"url": "http://www.focus-news.net/news/2019/05/27/2663019/evropeyski-izbori-2019-pleven-bsp-za-balgariya-pecheli-3052-gerb-2688-dps-1366-vmro-857-kam-1200-chasa-pri-obraboteni-9897-ot-protokolite.html", "text": "„БСП за България“ води с 30.52% към 12.00 часа при обработени 98.97% от протоколите от РИК. Това съобщиха за  Радио „Фокус“  от РИК - Плевен. ПП ГЕРБ следва с 26.88%. ДПС достига до 13.66%, следвани от ВМРО - Българско национално движение с 8.57%. Броят гласоподаватели на БСП за България по данните на РИК - Плевен е 18 833.  \r\nВиолета КРЪСТЕВА", "date": "2019.05.27", "title": "Европейски избори 2019: Плевен: „БСП за България“ печели 30.52%, ГЕРБ - 26.88%, ДПС - 13.66%, ВМРО - 8.57%, към 12.00 часа при обработени 98.97% от протоколите"}
{"url": "http://www.focus-news.net/news/2019/05/27/2663017/evropeyski-izbori-2019-veliko-tarnovo-3035-pecheli-gerb-bsp-za-balgariya-2961-dps-1236-vmro-887-pri-obraboteni-8441-protokoli.html", "text": "30.35% избиратели от Великотърновска област са гласували за ПП ГЕРБ, при обработени 84.41% протоколи. Данните са към 12.00 часа, съобщават за  Радио „Фокус“ – Велико Търново  от Районната избирателна комисия. Подкрепата си за \"БСП за България\" са дали 29.61% от избирателите. За ДПС са гласували 12.36% от гражданите в региона, а за ПП ВМРО – 8.87%. На пета позиция остава „Демократична България“ с 4.73%. С много близък резултат е и ВОЛЯ – 4.17%. Под 2% остават Десислава Иванчева, Минчо Куминев и Атака. \r\nЛуиза ТРАНЧЕВА", "date": "2019.05.27", "title": "Европейски избори 2019: Велико Търново: 30.35% печели ГЕРБ, \"БСП за България\" - 29.61%, ДПС - 12.36%, ВМРО – 8.87%, при обработени 84.41% протоколи"}
{"url": "http://www.focus-news.net/news/2019/05/27/2663023/evropeyski-izbori-2019-dobrich-bsp-za-balgariya-pecheli-2590-gerb-2279-dps-2200-vmro-776-volya-700-pri-obraboteni-100-protokoli.html", "text": "„БСП за България“ печели 25.90%, ГЕРБ – 22.79%, ДПС – 22.00%, ВМРО – 7.76%, ВОЛЯ – 7.00%, ДБ – 3.17%, при обработени 100% СИК протоколи в РИК, предаде кореспондент на  Радио „Фокус” – Варна . „Патриоти за Валери Симеонов“ са събрали 1.93%, ПП „Възраждане“ – 1.39% и Атака – 1.18%. Данните на ЦИК за областта са към 12.00 часа. Към този час бюлетините с „Не подкрепям никого“ са 1249.  „Фокус“  припомня:  \r\nНа предходните европейски избори през 2014 г. в 8-ми избирателен район - Добрич ГЕРБ получават – 26.17% „Коалиция за България“ – 19.41, ДПС – 19.60%, България без цензура, ВМРО, ЗНС, Гергьовден – 14.13%.  \r\nНа европейските избори през 2009 г. в 8-ми избирателен район - Добрич ГЕРБ получава 21.96%, „Коалиция за България“ – 20.21%, ДПС – 14.00%, за партия „АТАКА“ са гласували 16.77%, за НДСВ – 8.07%, ПП „Лидер“ – 6.07%. \r\nНа първите европейски избори у нас през 2007 г. в 8-ми избирателен район - Добрич ГЕРБ получава 22.12%,  ПЕС-БСП – БСХ – 22.61 %, ДПС – 21.66%, партия „АТАКА“ – 15.32%, за НДСВ 5.29%. \r\nЖулиета НИКОЛОВА", "date": "2019.05.27", "title": "Европейски избори 2019: Добрич: „БСП за България“ печели 25.90%, ГЕРБ – 22.79%, ДПС – 22.00%, ВМРО – 7.76%, ВОЛЯ – 7.00%, при обработени 100% протоколи"}
{"url": "http://www.focus-news.net/news/2019/05/27/2663018/evropeyski-izbori-2019-stara-zagora-gerb-pecheli-3024-bsp-za-balgariya-2775-dps-1423-vmro-716-volya-566-pri-obraboteni-8953-protokoli.html", "text": "Към 12.00 часа при обработени 89.53% протоколи на секционни избирателни комисии, 30.24% от избирателите в Старозагорски избирателен район са дали своя вот за кандидатите за Европейски парламент на ПП ГЕРБ, съобщиха за  Радио „Фокус”  от Районна избирателна комисия – Стара Загора. 27.75% са гласувалите за „БСП за България”, 14.23% за Движение за права и свободи, 7.16 % за ПП ВМРО – Българско национално движение, 5.66% за ВОЛЯ, за Демократична България – 3.95%, за ПП „Възраждане” – 1.42%, за Патриоти за Валери Симеонов – 1.27% и ИК за Десислава Петрова Иванчева - 1.26%.  \r\nОбщият брой на гласувалите в областта е 93 256.  \r\nСлавяна ГАЙДАРОВА", "date": "2019.05.27", "title": "Европейски избори 2019: Стара Загора: ГЕРБ печели 30.24%, „БСП за България” - 27.75%, ДПС - 14.23%, ВМРО - 7.16%, ВОЛЯ - 5.66%, при обработени 89.53% протоколи"}
{"url": "http://www.focus-news.net/news/2019/05/27/2663029/sport-levski-privlicha-trima-futbolisti-ot-septemvri.html", "text": "Селекцията в Левски за новия сезон ще стартира с привличането на трима млади футболисти от Септември - Асен Чандъров, Здравко Димитров и Георги Русев. Запознати твърдят, че столичният клуб ще плати над 500 хиляди лева за тримата играчи.  \r\nАсен Чандъров е бил част от школата на Левски. Той изиграва 33 мача в Първа лига през този сезон, като има 4 гола и 4 асистенции.  \r\nДимитров е участвал в 28 срещи и е отбелязал 2 попадения. Русев е част от Септември от миналото лято, като преди това игра в Испания.", "date": "2019.05.27", "title": "Спорт: Левски привлича трима футболисти от Септември"}
{"url": "http://www.focus-news.net/news/2019/05/27/2663024/evropeyski-izbori-2019-pernik-gerb-pecheli-3952-bsp-za-balgariya-2776-pp-vmro-balgarsko-natsionalno-dvizhenie-1047-pri-obraboteni-9923-protokoli-kam-1200-ch.html", "text": "По данни към 12.00 часа на 27 май 2019 г. и обработени 99.23% протоколи, ГЕРБ е първа политическа сила в област Перник с 39.52% от гласовете на проведените избори за членове на Европейския парламент от България. Това показва справка на сайта на  Районна избирателна комисия – Перник . Втора политическа сила е „БСП за България“ с 27.76%. Трети се нареждат от ПП ВМРО – Българско национално движение с 10.47%. С 3.59% се нарежда партия Воля – Българските родолюбци. 3.50% подкрепа е получила „Движение за права и свободи“ – ДПС. 3.43% е получила партия „Демократична България – Обединение“ (Да България и ДСБ). С 2.06% подкрепа се нарежда КП „Коалиция за България“. Под 2% подкрепа са получили независимите кандидати Десислава Петрова Иванчева и Минчо Христов Куминев.", "date": "2019.05.27", "title": "Европейски избори 2019: Перник: ГЕРБ печели 39.52%, „БСП за България“ – 27.76%, ПП ВМРО – Българско национално движение – 10.47%, при обработени 99.23% протоколи към 12.00 ч."}
{"url": "http://www.focus-news.net/news/2019/05/27/2663026/evropeyski-izbori-2019-lovech-gerb-pecheli-3567-bsp-za-balgariya-205-dps-1631-vmro-744-pri-obraboteni-9885-ot-protokoli-kam-1200-chasa.html", "text": "ГЕРБ води с 35.67% към 12.00 часа при обработени 98.85% от протоколите. Това съобщиха за  Радио „Фокус“  от РИК - Ловеч. Следващи по вот са „БСП за България“ с 20.5% и на трето място ДПС с 16.31%. Четвърто място заема ВМРО - Българско национално движение с 7.44%. Броят гласували за ГЕРБ по данни на РИК - Ловеч е 14 402. \r\nВиолета КРЪСТЕВА", "date": "2019.05.27", "title": "Европейски избори 2019: Ловеч: ГЕРБ печели 35.67%, „БСП за България“ - 20.5%, ДПС - 16.31%, ВМРО - 7.44%, при обработени 98.85% от протоколи към 12.00 часа"}
{"url": "http://www.focus-news.net/news/2019/05/27/2663031/veliko-tarnovo-shte-se-sastoi-preskonferentsiya-vav-vrazka-s-predstoyashtata-kampaniya-za-patna-bezopasnost-na-teritoriyata-na-tsyalata-obshtina.html", "text": "На 28 май в 11,00 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Това съобщиха от пресцентъра на  Общината . Ще участват представители на ръководствата на Община Велико Търново и ОД на МВР – Велико Търново. Инициативата е част от кампания на Главна дирекция „Национална полиция“.", "date": "2019.05.27", "title": "Велико Търново: Ще се състои пресконференция във връзка с предстоящата кампания за пътна безопасност на територията на цялата община"}
{"url": "http://www.focus-news.net/news/2019/05/27/2663027/api-dvizhenieto-ot-km-19-do-km-20-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-remontni-deynosti.html", "text": "До 17.00 ч. движението от км 19 до км 20 на АМ \"Тракия\" в посока София се осъществява в изпреварващата лента поради текущи ремонтни дейности. Това съобщиха от  Агенция \"пътна инфраструктура\" . Шофьорите да се придвижват с повишено внимание и съобразена скорост.", "date": "2019.05.27", "title": "АПИ: Движението от км 19 до км 20 на АМ \"Тракия\" в посока София се осъществява в изпреварващата лента поради ремонтни дейности"}
{"url": "http://www.focus-news.net/news/2019/05/27/2663030/plovdiv-politsiyata-razsledva-palezh-na-lek-avtomobil-v-karlovskoto-selo-dabene.html", "text": "Полицията разследва палеж на лек автомобил в карловското село Дъбене. Това съобщиха за  Радио „Фокус“ – Пловдив  от Областната дирекция на МВР. Сигналът за обхванат в пламъци „Нисан“ е получен около 03.40 часа на 25 май. След приключване на гасителните действия е извършен оглед, при който са открити следи от запалима течност. В рамките на досъдебно производство авторът на посегателството се издирва под наблюдение на Районна прокуратура – Карлово.", "date": "2019.05.27", "title": "Пловдив: Полицията разследва палеж на лек автомобил в карловското село Дъбене"}
{"url": "http://www.focus-news.net/news/2019/05/27/2663015/vmro-dpmne-za-chistkata-v-sdsm-neobhodima-e-metla-za-zoran-zaev.html", "text": "Необходима е метла, която да „измете“ министър-председателя на Северна Македония Зоран Заев, а такава имат гражданите. Такъв бе коментарът на опозиционната ВМРО-ДПМНЕ по повод започналата чистка в редиците на управляващия СДСМ, предава македонската информационна агенция  „Макфакс“  . \r\n„Животът ще започне, когато Заев си тръгне от власт. Той е отговорен лично за това, което се случва в Република Македония. Зоран Заев няма да се скрие зад оставката на слугата си Павле Богоевски. Заев няма да се крие зад Спасовски, Кираковски, Ременски, Зекири, Манчевски и Шилегов, които бяха катастрофа за СДСМ, но по-важното е, че те са трагедия за Република Македония. \r\nОчевидно „метлата“ е просто фарс, докато не си отидат от властта некомпетентните функционери начело със Заев и Шекеринска. Заев трябва да престане да се опитва чрез театъра за предполагаемата „метла“ да отвлича вниманието на гражданите от реалността и проблемите, с които се сблъскват всеки ден“, се казва в изявлението на ВМРО-ДПМНЕ. Тереза Герова", "date": "2019.05.27", "title": "ВМРО-ДПМНЕ за чистката в СДСМ: Необходима е „метла“ за Зоран Заев"}
{"url": "http://www.focus-news.net/news/2019/05/27/2663022/evropeyski-izbori-2019-ruse-prodalzhava-da-se-uvelichava-podkrepata-za-pp-gerb-3252-pri-7024-obraboteni-protokoli-sledvat-bsp-za-balgariya-s-2626-vmro-1040-dps-1021.html", "text": "Продължава да се увеличава подкрепата за ПП ГЕРБ в Русенска област - 32.52% при 70.24% обработени протоколи. Данните са към 12.00 часа, съобщаиха за  Радио „Фокус“ – Велико Търново  от Районната избирателна комисия в Русе.  Разликата с вторите – „БСП за България“ става все по-голяма. При последните изчисления те са получили 26.26% от подкрепата на избирателите в района. На трето място е ВМРО – с 10.40%. Следват ги ДПС, за които процентите се увеличиха на 10.21%. На пето място е „Демократична България“ – с 4.32%, на шесто ВОЛЯ – с 3.82%. 2% от жителите на Русенска област са гласували за Минчо Куминев, а под тази цифра имат ПП „Възраждане“ и Десислава Иванчева. \r\nНадежда КРЪСТЕВА", "date": "2019.05.27", "title": "Европейски избори 2019: Русе: Продължава да се увеличава подкрепата за ПП ГЕРБ - 32.52% при 70.24% обработени протоколи, следват „БСП за България“ с 26.26%, ВМРО – 10.40%, ДПС - 10.21%"}
{"url": "http://www.focus-news.net/news/2019/05/27/2663032/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.27", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/27/2663035/veliko-tarnovo-postavyat-nad-100-podzemni-konteynera-za-bitovi-otpadatsi-v-starata-chast-na-grada.html", "text": "Поставят над 100 подземни контейнера за битови отпадъци в старата част на Велико Търново. Община Велико Търново  обяви обществена поръчка за фирма, която да проектира и изпълни строително-монтажите дейности, съобщаиха за  Радио „Фокус“- Велико Търново  от Общината. Първите съоръжения ще бъдат доставени до края на годината, а срокът за кандидатстване по проекта – до 17.00 часа на 24 юни. Местата, на които ще бъдат поставени новите кофи, се определят съобразно Инвестиционната програма. Приоритетни ще са улиците, които са най-посещавани от туристи, но се предвижда съоръжения да бъдат монтирани и на площадни и междублокови пространства, пешеходни алеи, улици и тротоари, както и в други зони за обществен достъп.  \r\nИзграждането, доставката и монтажът на подземни контейнери за конкретната зона или пространство ще се извършва след изрично възлагателно писмо от страна на Община Велико Търново. Предвижда се те да бъдат групирани по 2 и по 4 на едно място. Инвестицията е в размер на 50 000 лв. без ДДС към момента на обявяване на поръчката. Целта на проекта е да подобри облика на града. Условията за кандидатстване по поръчката можете да откриете на интернет страницата на Общината. \r\nЛуиза ТРАНЧЕВА", "date": "2019.05.27", "title": "Велико Търново: Поставят над 100 подземни контейнера за битови отпадъци в старата част на града"}
{"url": "http://www.focus-news.net/news/2019/05/27/2663038/burgas-otborat-na-neftohimik-se-zavarna-ekspresno-v-profesionalniya-futbol.html", "text": "Отборът на „Нефтохимик“ се завърна експресно в професионалния футбол. Това съобщиха от пресцентъра на  Община Бургас . От новия сезон бургазлии ще се състезават във Втора лига. Това си право момчетата на треньора Диян Петков узакониха кръг преди края на шампионата в Югоизточната трета лига. \r\n„Нефтохимик“ разби с 3:0 като гост в Карлово местния „Левски“. Цветан Филипов от дузпа и на два пъти Мирослав Радев бяха точни за бургаския тим, който игра в състав: Ферди Мюмюнов, Цветан Чахов, Атанас Ташолов, Стоян Калев, Георги Радев, Цветан Филипов, Цветомир Цонков/60-Боримир Карамфилов/, Мирослав Радев/60-Венцислав Славов/, Стойко Иванов, Михаил Георгиев, Деян Христов/60-Кольо Чахов/. \r\nВ последния кръг, „Нефтохимик“ посреща на стадион „Лазур“ тима на „Свиленград“. Мачът е от 18:00 часа. \r\nСлед него ще започне и церемонията по награждаването. Футболистите от „Нефтохимик“ ще получат златните медали и купата за първенци на Трета лига от представител на БФС.", "date": "2019.05.27", "title": "Бургас: Отборът на „Нефтохимик“ се завърна експресно в професионалния футбол"}
{"url": "http://www.focus-news.net/news/2019/05/27/2663036/plovdiv-s-poklonenie-i-polagane-na-ventsi-i-tsvetya-shte-bade-pocheten-denyat-na-botev-i-na-zaginalite-za-svobodata-i-nezavisimostta-na-balgariya.html", "text": "На 2 юни с поклонение и полагане на венци и цветя ще бъде почетен Денят на Ботев и на загиналите за свободата и независимостта на България. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Церемонията ще се проведе от  11.30 часа пред паметника на Христо Ботев в Цар Симеоновата градина. В нея ще вземат участие Военен духов оркестър, представителен взвод и венценосци. Слово ще произнесе Антон Баев, удостоен с традиционната Награда „Пловдив“ в Раздел „Художествена литература“ за ярки постижения в културния живот на града, реализирани през предходната година. Водещ ще бъде Златко Павлов. \r\nДенят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев. За първи път се отбелязва във Враца и Пловдив през 1884 година. Официално се чества от 1901 година, когато на тържествата на връх Вола (Околчица) присъстват Ботеви четници. На 2 юни 1948 година точно в 12.00 часа е даден първият сигнал за едноминутно мълчание в цялата страна.", "date": "2019.05.27", "title": "Пловдив: С поклонение и полагане на венци и цветя ще бъде почетен Денят на Ботев и на загиналите за свободата и независимостта на България"}
{"url": "http://www.focus-news.net/news/2019/05/27/2663041/sliven-mezhdunarodniyat-festival-na-animatsionniya-film-zlaten-kuker-gostuva-v-grada.html", "text": "Международният фестивал на анимационния филм „Златен кукер“ гостува в града на 27 и 28 май. Това съобщиха от пресцентъра на  Общината . В зала „Сливен“ днес от 10.00 часа ще бъде прожектирана селекция от анимационни филми, подходящи за децата от детските градини и началния курс. От 14.00 часа ще има майсторски клас с участието на художник-аниматори. \r\nНа 28 май от 17.00 часа в зала „Сливен“ ще бъде прожектирана селекция от анимационни филми, подходящи за деца и младежи на възраст над 13 години. След края на прожекциите всички присъстващи ще могат да се запознаят с начина на изработване на анимационни филми. \r\nНачалото на фестивала е през октомври 2010 г. в София. Той е мост между професионалисти от цял свят и се стреми да покаже най-доброто от българската и световната анимация, както и да стимулира творческите изяви на аниматорите от цял свят, се посочва в съобщението.", "date": "2019.05.27", "title": "Сливен: Международният фестивал на анимационния филм „Златен кукер“ гостува в града"}
{"url": "http://www.focus-news.net/news/2019/05/27/2663042/veliko-tarnovo-studentka-ot-stopanska-akademiya-dimitar-a-tsenov-poluchi-nagrada-ot-konkurs-na-mezhdunarodno-turistichesko-izlozhenie.html", "text": "Петя Костова – третокурсничка от специалност „Икономика на туризма” в Стопанска академия „Димитър А. Ценов”, е отличена с награда от тазгодишното издание на Националния студентски конкурс за най-добра разработка на туристическа тематика. Това съобщиха от пресцентъра на  Стопанска академия „Димитър А. Ценов” . Ежегодният конкурс се провежда в рамките на Международно туристическо изложение „Културен туризъм” – Велико Търново, организирано със съдействието на Министерство на туризма, Българска хотелиерска и ресторантьорска асоциация (БХРА), Асоциация на българските туроператори и туристически агенции (АБТТА) и Общинска агенция по туризъм „Царевград Търнов”. Домакин на единствения специализиран форум за културен туризъм у нас е община Велико Търново. \r\nПо информация от организаторите, в тазгодишното издание на конкурса са участвали 20 студенти от шест висши училища, които  представят авторски разработки по избрана от тях тема, свързана с развитието, състоянието и проблемите на туризма. По думите на председателя на журито – проф. Мария Воденска, участниците избират все по-конкретни теми и анализират все по-реални проблеми от българския и международния туризъм. „Тази година журито наистина беше изключително затруднено в избора на най-добрите студентски работи, защото почти всички участници представиха интересни и нестандартни разработки”, коментира проф. Воденска. По тази причина, освен за 1, 2 и 3 място, са връчени допълнително и две поощрителни награди.  \r\nСтудентката получи поощрителна награда за разработката си на тема „Икономиката на преживяванията и нейното въздействие върху туризма”.  \r\nРезултатите от тазгодишното, седмо издание на конкурса бяха обявени по традиция в навечерието на 24 май – Ден на българската просвета и култура и на славянската писменост. Представянето на наградените студенти и текстовете на разработките им ще бъдат публикувани, както всяка година, на сайта на форума.", "date": "2019.05.27", "title": "Велико Търново: Студентка от Стопанска академия „Димитър А. Ценов” получи награда от конкурс на международно туристическо изложение"}
{"url": "http://www.focus-news.net/news/2019/05/27/2663033/evropeyski-izbori-2019-varna-gerb-pecheli-3245-bsp-za-balgariya-2241-dps-1347-volya-745-vmro-699-pri-obraboteni-100-protokoli.html", "text": "При 100 процента обработени протоколи във Варна ПП ГЕРБ печели 32.45% от гласовете в морския град и областта. На второ място се подрежда БСП за България – с 22.41%, трети са ДПС – с 13.47%. За ВОЛЯ са гласували 7.45% от имащите право на вот, а за ВМРО – 6.99%, предаде репортер на  Радио „Фокус“ – Варна . По информация на Районната избирателна комисия в града, за Демократична България са гласували 5.91% от избирателите, за „Възраждане“ – 1.94%, а за Патриоти за Валери Симеонов – 1.47%. ИК за Десислава Петрова Иванчева е получил подкрепа от 1.36 процента от избирателите. Според окончателните резултати бюлетините с „Не подкрепям никого“ във Варненско са 3 492. Агенция „Фокус“  припомня: На предходните европейски избори през 2014 г. в 3-ти  избирателен район Варна ГЕРБ получават –34.71 %, „Коалиция за България“ – 15.78  %, ДПС – 13.22 %, България без цензура, ВМРО, ЗНС, Гергьовден – 10.09 %, Реформаторски блок – 7.31 %.  На европейските избори през 2009 г. в 3-ти  избирателен район Варна ГЕРБ получава  26.14 %, „Коалиция за България“ – 14.98  %, ДПС –10.76 %, за партия „АТАКА“ са гласували  15.10 %, за НДСВ – 9.52 %, за ПП „Лидер“ – 7.38 %, за Синята коалиция – 6.93 %. На първите европейски избори у нас през 2007 г. в 3-ти  избирателен район Варна ГЕРБ получава 27.94 %, ПЕС- БСП – ДСХ – 17.08 %, ДПС – 14.29 %, партия „АТАКА“ – 16.63 %, за НДСВ - 8.77 %. \r\nДиана СТОЕВА", "date": "2019.05.27", "title": "Европейски избори 2019: Варна: ГЕРБ печели 32.45%, БСП за България – 22.41%, ДПС – 13.47%, ВОЛЯ – 7.45%, ВМРО – 6.99%, при обработени 100 % протоколи"}
{"url": "http://www.focus-news.net/news/2019/05/27/2663044/burgas-za-vtora-poredna-godina-gradat-shte-bade-domakin-na-spetsializirano-targovsko-izlozhenie-za-bremenni-zheni-i-semeystva-s-malki-detsa-bebe-zona.html", "text": "За втора поредна година Бургас ще бъде домакин на най-голямото за югоизточна България специализирано търговско изложение за бременни жени и семейства с малки деца „Бебе Зона“. Това съобщиха от пресцентъра на  Общината . На 22 и 23 юни в Експозиционен център „Флора“ бургаските семейства и гостите на града ще могат да се запознаят, тестват и закупят на място стоки и услуги директно от над 35 водещите производители и вносители в България. \r\nСпециално внимание тази година е отделено на хендмейд творците и образователни центрове и школи, развиващи физическото и умствено развитие на децата. \r\nЧаст от изложението „Бебе Зона“ ще бъде и училище за бременни и родители „Мама знае най-добре“. Лекционната програма на училището ще продължи и през двата дни на изложението и ще даде възможност на бъдещи и настоящи родители да получат ценна теоретична и практическа информация за бременността, раждането, отглеждането на бебето, както и за физическото и психическото здраве на майката. \r\nЛектори ще бъдат утвърдени специалисти в областта на акушеро-гинекологията, както и педиатри, неонатолози, акушерки и психолози. \r\nПо време на двудневния курс ще бъдат разиграни и над 20 томболи с подаръци, осигурени от изложителите. Много игри с награди очакват посетителите и на самите щандове на изложителите, където освен да печелят ще могат да пазаруват с отстъпки. Две големи награди ще бъдат разиграни и в края на двата дни на изложението. Ваучери за покупка на стойност 400 и 500 лв. осигурени от местна и национална търговски вериги за детски стоки и услуги. Единственото условие за участие в големите томболи, е да попълните формуляр на място и да присъствате по време на тегленето. \r\nИ през второто си издание „Бебе Зона“ запазва линията да е изложение с кауза. Основна част от изложението отново ще бъде кампанията „От мама за мама“, която се осъществява с подкрепата на Община Бургас и има за цел да подпомогне бургаски семейства в неравностойно положение със стоки от първа необходимост. Условията за даренията може да намерите тук: http://bit.ly/2Jvuvxb \r\nМиналата година кампанията помогна на 30 семейства в затруднение, а в нея взеха участие майки от цялата страна. \r\nОрганизаторите са помислили и за най-малките си посетители, които ще изненадат с двудневен маратон от забавления под формата на детски работилници и забавни образователни игри. \r\nТърговското изложение „Бебе Зона“ е с вход свободен и ще бъде с работно време от 10:00 до 19:00 часа на 22-и юни и от 10:00 до 16:00 часа на 23-и юни. \r\nОсновен медиен партньор на изложение „Бебе Зона“ е Списание „Кенгуру“. \r\nПодробна информация за изложение „Бебе Зона“ може да намерите тук: http://bit.ly/2VklN6n и тук: http://bit.ly/2JhLgvx", "date": "2019.05.27", "title": "Бургас: За втора поредна година градът ще бъде домакин на специализирано търговско изложение за бременни жени и семейства с малки деца „Бебе Зона“"}
{"url": "http://www.focus-news.net/news/2019/05/27/2663039/evropeyski-izbori-2019-vratsa-gerb-pecheli-s-4024-bsp-za-balgariya-2539-dps-1444-vmro-706-pri-obraboteni-7161-protokoli-kam-1200-chasa.html", "text": "Във Враца ГЕРБ печели, като убедително води 40,27% пред „БСП за България“ с 25,39%. Това са резултатите от сайта на  РИК - Враца  към 12.00 часа. Следващите са ДПС с 14,44%,  ВМРО- 7,06 %, Демократична България с 2,73%, Воля – 2,36% КП „Коалиция за България“ – 1,09%, ИК Минчо Христов – 0,87%.", "date": "2019.05.27", "title": "Европейски избори 2019: Враца: ГЕРБ печели с 40,24%, „БСП за България“- 25,39%, ДПС-14,44%, ВМРО – 7,06% при обработени 71,61% протоколи към 12.00 часа"}
{"url": "http://www.focus-news.net/news/2019/05/27/2663047/sport-todor-nedelev-be-izbran-za-futbolist-na-futbolistite-a-ilian-iliev-za-trenyor-na-sezona.html", "text": "За втора поредна година халфът на Ботев Пловдив Тодор Неделев бе избран за „Футболист на футболистите“ за сезон 2018/19 г. в анкетата на Асоциацията на българските футболисти, която се провежда за 19-и пореден път. Негови подгласници станаха Станислав Костов от Левски и Георги Илиев от Черно море.  \r\nНаставникът на варненския тим Илиан Илиев бе избран за треньор на сезона. За най-добър млад играч бе отличен Мартин Минчев от Черно море.", "date": "2019.05.27", "title": "Спорт: Тодор Неделев бе избран за „Футболист на футболистите“, а Илиан Илиев – за треньор на сезона"}
{"url": "http://www.focus-news.net/news/2019/05/27/2663037/evropeyski-izbori-2019-tsik-gerb-pecheli-3094-bsp-2424-dps-1636-vmro-742-demokratichna-balgariya-624-pri-obraboteni-9520-protokoli.html", "text": "По данни на Централната избирателна комисия при обработени 95.20% протоколи от секционните избирателни комисии ГЕРБ печели 30.94% от гласовете, БСП – 24.24%, ДПС – 16.36%, ВМРО – 7.42%, „Демократична България“ – 6.24%. Това сочи справка на  сайта на ЦИК . 3.60% са подкрепили ВОЛЯ. Десислава Иванчева печели 1.58%, а Минчо Куминев – 1.19%. „Патриоти за Валери Симеонов“ събира 1.15% от гласовете.", "date": "2019.05.27", "title": "Европейски избори 2019: ЦИК: ГЕРБ печели 30.94%, БСП – 24.24%, ДПС – 16.36%, ВМРО – 7.42%, „Демократична България“ – 6.24%, при обработени 95.20% протоколи"}
{"url": "http://www.focus-news.net/news/2019/05/27/2663048/plovdiv-rayonnata-prokuratura-privleche-kato-obvinyaem-po-barzo-proizvodstvo-futbolista-martin-kamburov-za-protivozakonno-unishtozhavane-na-chuzhdi-veshti-i-huliganstvo.html", "text": "Районната прокуратура привлече като обвиняем по бързо производство Мартин Камбуров, за това, че на 26 май в град Пловдив, противозаконно е унищожил чужди движими вещи – три броя „скоби“ от система за репатриране, собственост на ОП „Паркиране и репатриране“ – престъпление по чл. 216 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . На същата дата в град Пловдив той е извършил непристойни действия, грубо нарушаващи обществения ред и явно неуважение към обществото – престъпление по чл. 325 ал. 1 от Наказателния кодекс. \r\nСпоред събраните до момента доказателства, на 26 май в град Пловдив, на ул. „Полк. Сава Муткуров“, лек автомобил, марка „Фолксвагаген“, бил спрян след поставен знак за забрана за престой и паркиране и допълнителен указателен знак за репатриране с „Паяк“. Покрай него преминал специален автомобил от ОП „Паркиране и репатриране“ с трима служители - водач, текелажник (прекачвач) и полицейски служител от „Общинска полиция“. Заради неправилното паркиране на лекия автомобил, марка „Фолксваген“, били поставени три броя скоби и предстояло репатрирането му. В този момент пристигнал обвиняемият Мартин Камбуров. Автомобилът бил собственост на негова позната. Когато видял тримата служители, обвиняемият започнал да ги обижда и ругае по повод действията им. Той хвърлил по унизителен начин на земята пред тях 30 лева – една банкнота от 20 лева и една банкнота от 10 лева, за да плати таксата за неправилно паркиране. Полицейският служител му поискал документ за самоличност, но той отказал да го предостави. Камбуров се качил в автомобила и потеглил с поставените  три броя „скоби“. След няколко метра спрял, като на място пристигнали екипи на „Общинска полиция“ и на Трето РУ на МВР-Пловдив. Установено е, че „скобите“ са били повредени по време на движението и не могат да се използват повторно.  Мартин Камбуров е бил задържан за срок от 24 часа по Закона за МВР.  С постановление на прокурор му е наложена мярка за неотклонение „Гаранция“ в размер на 1000 лева. Бързото производство ще приключи в законния срок.", "date": "2019.05.27", "title": "Пловдив: Районната прокуратура привлече като обвиняем по бързо производство футболиста Мартин Камбуров за противозаконно унищожаване на чужди вещи и хулиганство"}
{"url": "http://www.focus-news.net/news/2019/05/27/2663046/evropeyski-izbori-2019-silistra-gerb-pecheli-s-3311-dps-3190-bsp-za-balgariya-1903vmro-bnd-417-pri-100-obraboteni-protokoli.html", "text": "В област Силистра ГЕРБ са първи с 33.11%, ДПС-31.90%, „БСП за България“-19.03%, ВМРО- БНД- 4.17%, според обработени 100% секционни избирателни протоколи. Това сочат данните на сайта на  Централната избирателна комисия . За ВОЛЯ са оподали своя глас 3.22%. Агенция „Фокус“  припомня: На предходните европейски избори през 2014 г. в 20-ти  избирателен район Силистра ГЕРБ получават – 21.37% „Коалиция за България“ – 14.44%, ДПС – 40.72%, България без цензура, ВМРО, ЗНС, Гергьовден –7.35%. \r\nНа европейските избори през 2009 г. в 20-ти  избирателен район Силистра ГЕРБ получава  17.77%, „Коалиция за България“ – 13.75%, ДПС – 42.95%, „АТАКА“ – 9.65%,  НДСВ – 5.50%, Синята коалиция –6.15%, РЗС- 5.05%. \r\nНа първите европейски избори у нас през 2007 г. в 20-ти  избирателен район Силистра ГЕРБ получава 16.53%,  ПЕС- БСП – БСХ – 13.89%, ДПС – 49.21%. партия „АТАКА“ – 9.81%.", "date": "2019.05.27", "title": "Европейски избори 2019: Силистра: ГЕРБ печели с 33.11%, ДПС - 31.90%, „БСП за България“ - 19.03%,ВМРО-БНД - 4.17%, при 100% обработени протоколи"}
{"url": "http://www.focus-news.net/news/2019/05/27/2663049/veliko-tarnovo-tvorbi-na-portretista-na-mao-dzadun-shte-badat-predstaveni-v-ramkite-na-parviya-festival-na-kitayskata-kultura.html", "text": "Творби на портретиста на Мао Дзъдун ще бъдат представени в рамките на първия фестивал на китайската култура. Това съобщи директорът на Художествена галерия „Борис Денев“ Николай Сираков, предаде репортер на  Радио „Фокус“ – Велико Търново . Експозицията носи името „Огледало на цивилизациите“ и представя калиграфски изображения и традиционна китайска живопис на 12 китайски автори. Един от най-известните е основният портретист на Мао Дзъдун Лиу Уенси – едно от най-утвърдените имена сред художниците в Китай. Нарисуваният от него портрет на китайския революционер, политик и теоретик на комунизма е изобразен върху банкнотите от 100, 50 и 20 юани.  На откриването на изложбата във Велико Търново, на 28 май от 18.00 часа в ХГ „Борис Денев“, ще присъства дъщерята на художника, която е декан на Факултета по изобразително изкуство в Пекинския университет за езици и култура. Пред великотърновската публика ще бъдат представени общо 60 творби. „Всички тези 12 художници са изключителни имена. Постарахме се Велико Търново да се докосне до едни от най-известните произведения на китайското изкуството“, посочи гл. ас. Искра Мандова, директор на институт „Конфуций“ при ВТУ „Св. св. Кирил и Методий“. Тя съобщи, че в рамките на фестивала на китайската култура студентите, преподавателите и гражданите ще имат възможност да чуят две лекции на една от най-известните китаисти културолози. Това ще се случи на 30 май в Факултета по изобразително изкуство на ВТУ „Св. св. Кирил и Методий“. Първата лекция ще запознае публиката китайските йероглифи, калиграфия и шрифтове. Втората е едно кратко обобщение на спецификите на китайското национално изкуство и живопис, а третата – е свързана с китайската пейзажна живопис и вертикалните изображения на планини, реки, водопади. \r\nНадежда КРЪСТЕВА", "date": "2019.05.27", "title": "Велико Търново: Творби на портретиста на Мао Дзъдун ще бъдат представени в рамките на първия фестивал на китайската култура"}
{"url": "http://www.focus-news.net/news/2019/05/27/2663043/evropeyski-izbori-2019-kyustendil-gerb-pecheli-s-3847-bsp-za-balgariya-3117-vmro-bnd-850-pri-100-obraboteni-protokoli-na-sik-v-rik.html", "text": "Районна избирателна комисия (РИК) – Кюстендил направи корекция на протокола и на крайните резултати от европейскитете избори. Според последните данни ГЕРБ печели с 38.47%, „БСП за България” – 31.17%, ВМРО – БНД - 8.50%, при 100% обработени протоколи на секционните избирателни комисии в РИК. ДПС получава 3,44%, следва „Демократична България – Обединени” с 3,31%. „Воля – българските родолюбци” има резултат от 3,27%. Независимите кандидати Минчо Куминев и Десислава Иванчева получават съответно по 2.02 % и 1.65%. „Път на младите” има 1,14 %. ПП „Атака” е с краен резултат от 1.41%.  \r\nВенцеслав ИЛЧЕВ  Агенция „Фокус“  припомня: На предходните европейски избори през 2014 г. в 10-ти  избирателен район Кюстендил ГЕРБ получават –30.64% „Коалиция за България“ – 32.75 %, България без цензура, ВМРО, ЗНС, Гергьовден – 12.68  %.  \r\n На европейските избори през 2009 г. в  10-ти  избирателен район Кюстендил ГЕРБ получава  22.23 %, „Коалиция за България“ – 26.22 %,  „АТАКА“ – 7.10 %, за НДСВ – 9.01 %, за ПП „Лидер“ – 15.71 %, РЗС – 5.67 %, Синята коалиция – 7.28 %.  \r\n На първите европейски избори у нас през 2007 г.  в 10-ти  избирателен район Кюстендил ГЕРБ получава 20.34 %,  ПЕС- БСП – БСХ – 32.22 %, ДПС –3.73 %, партия „АТАКА“ – 11.99 %, НДСВ 12.54 %, Съюз на демократичните сили- 5.99 %.", "date": "2019.05.27", "title": "Европейски избори 2019: Кюстендил: ГЕРБ печели с 38.47%, „БСП за България” – 31.17%, ВМРО – БНД - 8.50%, при 100% обработени протоколи на СИК в РИК"}
{"url": "http://www.focus-news.net/news/2019/05/27/2663050/pazardzhik-trima-mazhe-sa-zadarzhani-zaradi-poboy-sled-skandal-vav-velingradskoto-selo-sveta-petka.html", "text": "Трима мъже  са задържани заради побой след скандал във велинградското село Света Петка, съобщиха от Пресцентъра на  ОДМВР - Пазарджик . Сигнал за инцидента бил получен вчера след обед в РУ - Велинград. 35-годишен мъж от велинградското село Света Петка бил открит в жилището му, в безпомощно състояние с видими следи от травми в областта на главата. Пострадалият бил транспортиран от линейка на \"Спешна помощ\" в УМБАЛ \"Свети Георги\" - Пловдив, в кома и с опасност за живота. На мястото незабавно са изпратени служители от криминална и охранителна полиция при РУ - Велинград и ОДМВР - Пазарджик. Предприети са действия за изясняване на случилото се. Оказало се, че в събота вечерта след солидна употреба на алкохол в местно заведение възникнал скандал между мъжа и група негови съселяни. Разпрата бързо прераснала в побой, като на мъжа са нанесени удари в главата и тялото. Установено е, че автор на посегателството е 29-годишен мъж, а заедно с него били и 39-годишен мъж от същото село и 34-годишен от съседното село Долна Дъбева. Тримата са задържани в ареста на РУ - Велинград за срок от 24 часа. За случая е уведомена и прокуратурата. Продължават действията по документиране на случая, образувано е дознание.", "date": "2019.05.27", "title": "Пазарджик: Трима мъже са задържани заради побой след скандал във велинградското село Света Петка"}
{"url": "http://www.focus-news.net/news/2019/05/27/2663053/burgas-parviyat-palnometrazhen-film-za-zlatniya-fizik-teodosiy-teodosiev-shte-bade-izlachen-na-14-yuni.html", "text": "На 14 юни бургазлии и гости на града ще имат удоволствието да видят новия български филм „Формулата на Тео“. Документалната лента е вдъхновена от златния физик на България – Теодосий Теодосиев. Това съобщиха от пресцентъра на  Община Бургас . Прожекцията ще се представи в Дома на Нефтохимика от 18.00 часа. Режисьорът и сценарист на филма Николай Василев проследява една година от живота на Теодосиев, който през последните 40 години се е отдал на мисията да развива таланти в областта на физиката. \r\n„Формулата на Тео“ показва как една светла личност може да одухотвори институцията на учителството. „Той се опитва не само един конец да издърпа от кълбото, а да развие цялата същност на учениците си и по този начин да ги направи многовалентна структура“ – споделя режисьора за своя вдъхновител. \r\nПрипомняме, че в края на април учителят по физика Тео бе посрещнат в препълнената зала на Експо център „Флора“, където изнесе мотивираща лекция по човечност. \r\nПрожекцията на филма „Формулата на Тео“ се реализира с подкрепата на Община Бургас.", "date": "2019.05.27", "title": "Бургас: Първият пълнометражен филм за златния физик Теодосий Теодосиев ще бъде излъчен на 14 юни"}
{"url": "http://www.focus-news.net/news/2019/05/27/2663051/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. Празнично шествие се проведе в Петрич за Деня на българската просвета и култура. Ще Ви представим повече информация за него. За девета поредна година ще се проведе Националният фолклорен конкурс „Оро се вие, цървули се кинат“ в китното петричко село Първомай, разположено в подножието на Огражден планина. Наш събеседник по темата ще бъде Йордан Николов, организатор на фестивала, председател на Фондация „Гайтан“ и хореограф на Ансамбъл „Гайтан“. Община Петрич ремонтира килийното училище в манастира “Свети Георги“. Още подробности научаваме от колегата Денис Никифоров. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на  Радио „Фокус“ – Пирин  всеки понеделник от 15,00 до 16,00 часа с водещ Натали Стефанова.", "date": "2019.05.27", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/05/27/2663052/tass-frenskata-politsiya-zadarzha-dvama-zapodozreni-za-eksploziyata-v-lion.html", "text": "Френската полиция задържа двама заподозрени за взрива на пешеходна улица в центъра на Лион, предава  TACC , като се позовава на местни медии.  \r\nЗа задържането на първия уличен за атаката докладва министърът на вътрешните работи Кристоф Кастанер в социалната мрежа „Туитър“. Кастанер благодари на полицията в Лион и на Антитерористичния отдел на Парижката прокуратура за съвместните им оперативни действия. \r\nКметът на Лион Жерар Колон информира за ареста на втория заподозрян в изявление за местна телевизия. Медии съобщиха, че сред арестуваните има жена.  \r\nПри инцидента от 24 май пострадаха осем души, няма опасност за живота им. До жертви не се стигна. Тереза Герова", "date": "2019.05.27", "title": "ТАСС: Френската полиция задържа двама заподозрени за експлозията в Лион"}
{"url": "http://www.focus-news.net/news/2019/05/27/2663056/natsionalniyat-savet-za-tristranno-satrudnichestvo-shte-provede-zasedanie-na-28-may.html", "text": "Националният съвет за тристранно сътрудничество ще проведе заседание на 28 май от 14.00 часа в Гранитна зала на Министерския съвет. Това съобщиха от  правителствената информационна служба .  \r\nЗаседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза.", "date": "2019.05.27", "title": "Националният съвет за тристранно сътрудничество ще проведе заседание на 28 май"}
{"url": "http://www.focus-news.net/news/2019/05/27/2663057/afp-vs-na-rumaniya-potvardi-prisadata-na-liviu-dragnya-za-lishavane-ot-svoboda.html", "text": "Председателят на управляващата в Букурещ Социалдемократическа партия Ливиу Драгня загуби обжалването срещу присъдата си за корупция. Съответното постанови Върховният съд на северната ни съседка, предава  AFP . \r\n„Съдът поддържа решението от първа инстанция\", съобщиха съдиите, давайки на Драгня срок от 24 часа да се яви в полицията, за да започне изтърпяване на наказанието си за лишаване от свобода.  Тереза Герова", "date": "2019.05.27", "title": "AFP: ВС на Румъния потвърди присъдата на Ливиу Драгня за лишаване от свобода"}
{"url": "http://www.focus-news.net/news/2019/05/27/2663055/evropeyski-izbori-2019-gen-atanas-atanasov-demokratichna-balgariya-koalitsiyata-ni-se-prevrashta-v-politicheski-faktor-koyto-shte-vliyae-na-protsesite-v-stranata.html", "text": "„Демократична България“ се превръща в политически фактор, който ще влияе на политическите процеси в страната. Това каза по време на пресконференция председателят на „Демократи за силна България“, част от обединението „Демократична България“ генерал Атанас Атанасов, предаде репортер на Агенция „Фокус“ . „Благодаря на всички тези свободни хора, които гласуваха за нас. На всички български граждани, които упражниха своя вот на тези избори, защото те бяха много важни“, коментира той. „Показахме, че сме много добър отбор и с резултатите, които постигнахме отворихме възможност за бъдеща работа в Европейския парламент. Имахме чудесна листа от високообразовани хора. Това са хора, които с достойнство могат да заемат позиции не само е ЕП, но и в български институции. И това ще се случи“, заяви ген. Атанасов. Той благодари на структурите на коалицията за усърдната работа. „Ние смятаме, че резултатът е задоволителен. \"Демократична България“ се превръща в политически фактор, който ще влияе на политическите процеси в страната“, каза Атанасов.  \r\nСпоред Владислав Пенев от „Демократична България“, политическата формация е показала, че може да печели. „Нашите амбиции не стигат дотук, ние искаме да променим България“, добави той.   \r\nДаяна ДЮЛГЕРОВА", "date": "2019.05.27", "title": "Европейски избори 2019: Ген. Атанас Атанасов, „Демократична България“: Коалицията ни се превръща в политически фактор, който ще влияе на процесите в страната"}
{"url": "http://www.focus-news.net/news/2019/05/27/2663040/evropeyski-izbori-2019-1249-dushi-ot-oblastta-sa-se-vazpolzvali-ot-pravoto-si-da-glasuvat-no-da-ne-podkrepyat-nito-edin-kandidat.html", "text": "1249 души от област Кюстендил са се възползвали от правото си да гласуват, но да не подкрепят нито един кандидат. Това съобщиха за  Радио „Фокус” – Кюстендил  от Районна избирателна комисия – Кюстендил. 951 е общият броят на бюлетините, в които не е отбелязан вотът на избирателя, в които е гласувано в повече от едно квадратче и в които не може да се установи еднозначно вотът на избирателя, както и други видове недействителни гласове. Най-много недействителни бюлетини има подадени за ПП ГЕРБ и „БСП за България”. 1087 души са вписани в рамките на изборния ден в допълнителните страници на избирателните списъци. \r\nВенцеслав ИЛЧЕВ", "date": "2019.05.27", "title": "Европейски избори 2019: 1249 души от областта са се възползвали от правото си да гласуват, но да не подкрепят нито един кандидат"}
{"url": "http://www.focus-news.net/news/2019/05/27/2663058/blagoevgrad-normalno-se-osashtestvyava-trafikat-na-granichen-punkt-kulata.html", "text": "Нормално се осъществява трафикът на ГКПП пункт „Кулата“ на българо-гръцката граница. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяния. \r\nДенис НИКИФОРОВ", "date": "2019.05.27", "title": "Благоевград: Нормално се осъществява трафикът на граничен пункт „Кулата“"}
{"url": "http://www.focus-news.net/news/2019/05/27/2663034/saksonskiyat-lider-na-alternativa-za-germaniya-veche-ne-sme-protestna-partiya.html", "text": "Лидерът на „Алтернатива за Германия“ във федералната провинция Саксония Йорг Урбан най-накрая вижда позиционирането на партията сред избирателите. „Алтернатива за Германия“ вече не е партия на протеста“, заключи политикът от Дрезден, цитира думите му националният ежедневник  Die Frankfurter Allgemeine Zeitung . \r\nСпоред него избирателите биха се доверили на партията за воденето на отговорна политика. „Искаме да направим това след изборите за регионален парламент“, увери Урбан.  \r\nПо отношение на възможни коалиции след изборите в Саксония на 1 септември Урбан заяви, че „Алтернатива за Германия“ ще управлява, само когато Съюзът (ХДС/ХСС) няма доминираща роля в кабинета в Дрезден. „За нас сътрудничеството с ХДС е само вариант, ако можем да наложим основните си политически изисквания\", поясни регионалният лидер на дясната партия.  \r\n„Алтернатива за Германия“  стана най-силната партия в Саксония след европейските избори в неделя. Според предварителните резултати,  партията печели 25.3% от гласовете - значително увеличение спрямо 2014 г. ХДС събира 23%, докато през 2014 г. партията спечели 34.5%. Тереза Герова", "date": "2019.05.27", "title": "Саксонският лидер на „Алтернатива за Германия“: Вече не сме протестна партия"}
{"url": "http://www.focus-news.net/news/2019/05/27/2663059/burgas-aktyorat-i-rezhisyorat-marian-valev-kukata-potvardi-svoeto-uchastie-v-chetvartoto-izdanie-na-biff.html", "text": "Звездата на българското кино, актьорът и режисьорът Мариан Вълев – Куката потвърди своето участие в четвъртото издание на BIFF в Бургас. Това съобщиха от пресцентъра на  Общината . Това се случи дни след премиерата на режисьорския му дебют „Лошо момиче“ и след представянето на лентата на Московския международен филмов фестивал. Обичаният актьор идва през юли за да проведе уъркшоп по актьорско майсторство. \r\nКурсът ще провокира всички изкушени да се занимават с актьорско майсторство, режисура, театър и кино. От позицията си на сценарист на филм, Мариан Вълев ще сподели личния си опит за създаване на персонажи, които правят историята истинска и вълнуваща, и ще наблегне върху работата на актьора при изграждане на силен и органичен образ. \r\nПосредством практически задачи участниците ще имат възможност да задълбочат уменията си и да разработят инструментариума на добрия актьор, от който да черпят при развиването на характер за пиеса или филм. Всички, които се запишат за уркшопа първо ще се научат да предизвикват себе си и да си служат с най-ценния похват на актьора – въображението. \r\nЗа информация и записване за мастер класа на Мариан Вълев: info@burgasfilmfest.com Мариан Вълев  е роден на 11 април 1969 г. във Варна. Той е завършил актьорско майсторство във ВИТИЗ „Кръстьо Сарафов“ в класа на професор Енчо Халачев през 1993 г. Първият филм, в който се снима, е „Граница“. След това заминава за чужбина. Живял и работил е в Европа – Италия, Германия, Финландия, както и в САЩ. Участва във филмите „Смъртоносна Надпревара 4“, в „Отвъд Анархията“ (2018) – Мъртвеца, във „В името на краля“ (2014), в „Корпус за бързо реагиране“ (2012) – г-н Георгиев, в „Кецове“ (2011), в сериала „Под прикритие“ (2011-2016) – Росен Гацов – Куката, в „Лов на дребни хищници“ (2010) – Синатра, в „Граница“ (1994) – Красавецът. Ролята, с която печели зрителска любов и става популярен, е Росен Гацов – Куката в сериала „Под прикритие“. През 2019 година Вълев представи своя сценариен дебют – „Лошо момиче“. \r\nМеждународният филмов фестивал – Бургас ще радва любителите на киното на познатите бургаски локации – Открита сцена „Охлюва“ и Културен център „Морско казино“ от 19-25 юли. \r\nСъбитието се организира от Eleven Twelve в партньорство с Община Бургас.", "date": "2019.05.27", "title": "Бургас: Актьорът и режисьорът Мариан Вълев – Куката потвърди своето участие в четвъртото издание на BIFF"}
{"url": "http://www.focus-news.net/news/2019/05/27/2663060/evropyeski-izbori-2019-rayonna-prokuraturapleven-obrazuva-dosadebno-proizvodstvo-po-signal-za-zakupuvane-na-glasove-v-grad-trastenik.html", "text": "В Районна прокуратура–Плевен има образувано едно досъдебно производство във връзка със сигнал за закупуване на гласове в град Тръстеник  – престъпление по чл. 167, ал.2 от НК. Това съобщиха от пресцентъра на Прокуратурата.  \r\nВ късният следобед на 26 май са проведени два разпита на свидетели пред съдия. Процесуално следствените действия продължават под ръководството на прокуратурата.", "date": "2019.05.27", "title": "Европйески избори 2019: Районна прокуратура–Плевен образува досъдебно производство по сигнал за закупуване на гласове в град Тръстеник"}
{"url": "http://www.focus-news.net/news/2019/05/27/2663054/evropeyski-izbori-2019-kardzhali-dps-pecheli-s-6418-gerb-1581-bsp-za-balgariya-768-pri-100-obraboteni-protokoli.html", "text": "ДПС печели с резултати 64,18% - или 38 444 гласа, ГЕРБ получава 15,81% от гласовете на избирателите в областта – или 9473 гласа, при 100% обработени резултати. Това съобщиха от  РИК – Кърджали . За \"БСП за България\" са гласували 7,68% от имащите право да гласуват в седемте общини в област Кърджали – или 4 598 гласа.  \r\n62 506 са намерените бюлетини в избирателните кутии, като действителните гласове са 59 899, а 2 607 са недействителни бюлетини. Агенция „Фокус“  припомня: На предходните европейски избори през 2014 г. в 9-ти  избирателен район Кърджали ГЕРБ получават –11.64 % „Коалиция за България“ – 7.34, ДПС – 70.17 %.На европейските избори през 2009 г. в 9-ти избирателен  район Кърджали ГЕРБ получават –11.15 % „Коалиция за България“ – 7.45, ДПС – 68.98 %. На първите европейски избори у нас през 2007 г.  в 9-ти  избирателен район Кърджали ГЕРБ получава 6.90 %,  ПЕС- БСП – БСХ – 6.02 %, ДПС – 75.12 %, партия „АТАКА“ – 5.31 %. \r\nДарина ДЕЕНИЧИНА", "date": "2019.05.27", "title": "Европейски избори 2019, Кърджали: ДПС печели с 64,18%,  ГЕРБ – 15,81%, „БСП за България“ – 7,68%, при 100% обработени протоколи"}
{"url": "http://www.focus-news.net/news/2019/05/27/2663062/agentsii-mitnitsi-nad-38-kg-kontrabandno-zlato-v-taynik-na-avtobus-otkriha-mitnicheski-sluzhiteli-na-mp-kapitan-andreevo.html", "text": "3854,24 грама контрабандни златни изделия откриха в тайник на автобус митнически служители на ГД „Митническо разузнаване и разследване“. Това съобщиха от пресцентъра на  Агенция \"Митници\" . Автобусът с 24 пътника, с турска регистрация, влизащ в страната от Турция, пристигнал на Митнически пункт \"Капитан Андреево\" на 24 май 2019 г. около 23.00 часа. По метода „анализ на риска“ превозното средство е селектирано за пролъчване с рентгенова апаратура, при която са забелязани зони с подозрителна плътност в тавана на автобуса. При последвалата физическа проверка е открит специално изграден тайник във вентилационната система. От укритието са извадени осем полиетиленови плика, съдържащи 1234 бижутерски изделия от злато с общо тегло 3854,24  грама. Контрабандните златни изделия на стойност 219 691 лева са задържани. Автобусът също е задържан като превозно средство, послужило за пренасяне на контрабандата. \r\nПо случая е образувано досъдебно производство, което се провежда от разследващ митнически инспектор под надзора на Окръжна прокуратура Хасково. \r\nШофьорът на автобуса, турски гражданин, е привлечен към наказателна отговорност за престъпление.", "date": "2019.05.27", "title": "Агенции \"Митници\": Над 3,8 кг контрабандно злато в тайник на автобус откриха митнически служители на МП \"Капитан Андреево\""}
{"url": "http://www.focus-news.net/news/2019/05/27/2663065/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница  е интензивен на изход за товарни автомобили. Това съобщиха от  ГД \"Гранична полиция\" . \r\nНа българо-румънската, българо-сръбската, българо-македонската и българо-гръцката трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август.", "date": "2019.05.27", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/05/27/2663067/plovdiv-detski-gradini-parvi-yuni-i-gina-kuncheva-v-karlovo-startirat-novata-uchebna-godina-s-pilotno-obuchenie-i-vazpitanie-po-metoda-montesori.html", "text": "Детски градини „Първи юни“ и „Гина Кунчева“ в Карлово стартират новата учебна 2019/2020 година с пилотно за общината обучение и възпитание на деца от 3-годишна възраст, по метода на д-р Мария Монтесори. Това съобщиха от пресцентъра на  Общината . Тя е автор на педагогическа система, която второ столетие успешно се реализира в целия свят и печели все повече привърженици и последователи. \r\nСистемата, в чийто център е поставено детето, се базира на принципите на обучение и възпитание чрез правила, наблюдение, организирана свобода на действие. Това се случва в отлично подготвена и достъпна среда. Осигурява се индивидуален подход към всяко дете, съобразно собствения темп на развитие. Организираната свобода на избора, съчетана със самодисциплина, дава възможност на детето да расте със самочувствие и увереност в себе си, учи се да взема решения и да осъзнава отговорността за своя избор, да определя и постига целите си.  \r\nОсновната идея на метода е стимулиране на детето към саморазвитие. Монтесори средата е уютна и комфортна, подходящо конструирана, има логика и смисъл. Помагалата, произведени от естествени материали, са външно привлекателни и екологично издържани. Обучението на педагогическите екипи се осъществява в Пловдив, във филиала на Нов български университет, от квалифицирани преподаватели, завършили Международна Асоциация Монтесори /AMI/", "date": "2019.05.27", "title": "Пловдив: Детски градини „Първи юни“ и „Гина Кунчева“ в Карлово стартират новата учебна година с пилотно обучение и възпитание по метода „Монтесори“"}
{"url": "http://www.focus-news.net/news/2019/05/27/2663066/evropeyski-izbori-2019-radan-kanev-demokratichna-balgariya-v-ep-shte-bada-chast-ot-grupata-na-enp-i-shte-rabotya-vse-taka-kritichno.html", "text": "В ЕП ще бъда част от групата на ЕНП, и там ще работя все така критично. Това каза по време на пресконференция водачът на листата на „Демократична България“ Радан Кънев, предаде репортер на  Агенция „Фокус“ . „Хубавата новина е, че няма време за почивка. Всички сме наясно, че сме в кампания за местни избори. Отправям благодарности към активистите, щабовете, формациите, нямаше кандидати в „Демократична България“. Всеки от тях допринесе за  да бъдем успешни“, поясни той. Според него най-очевидно от резултатите на изборите е, че БСП не може да бъде алтернатива на сегашното статукво в страната. Попитан в кое политическо семейство ще се присъедини в ЕП, той отговори, че ще бъде част от групата на ЕНП. „Отговорил съм и как ще работя с ГЕРБ. Ще работя все така критично, както съм работил в българския парламент извън него. На въпрос дали коалицията ще запази сегашния си състав за явяване на предстоящи местни избори, той отговори, че форматът, в който ще се яви коалицията на месните избори зависи от ръководството на партията. Кънев озтъкна, че е горд от това, че листата им е говорила много повече по европейски теми по време на кампанията, от която и да е други политическа сила.    \r\nДаяна ДЮЛГЕРОВА", "date": "2019.05.27", "title": "Европейски избори 2019: Радан Кънев, „Демократична България“: В ЕП ще бъда част от групата на ЕНП, и ще работя все така критично"}
{"url": "http://www.focus-news.net/news/2019/05/27/2663061/evropeyski-izbori-2019-gerb-pecheli-v-oblast-smolyan-s-3436-dps-2959-a-bsp-za-balgariya-2115-pri-100-obraboteni-protokoli.html", "text": "Районната избирателна комисия (РИК) – Смолян направи корекция на протокола и на крайните резултати от европейските избори, предаде репортер на  Радио „Фокус“ – Смолян . Според последните данни ГЕРБ печели в област Смолян с 34.36 % от гласовете на избирателите при 100 % обработени протоколи на секционните избирателни комисии в РИК, Следват Движение за права и свободи – ДПС с 29.59 %, „БСП за България“ с 21.15 %, ПП ВМРО – Българско национално движение, „Воля – българските родолюбци“ с 2.51 %, „Демократична България – обединение „Да България“ и ДСБ с 2.11 %, КП „Коалиция за България“ с 0.91 %, Патриоти за Валери Симеонов /НФСБ и Средна европейска класа/ и Път на младите /НДСВ и Новото време“ с 0.75 %. Останалите партии и коалиции имат по-ниска подкрепа на избирателите от област Смолян. Агенция „Фокус“  припомня: На предходните европейски избори през 2014 г. в 22-ри избирателен район Смолян ГЕРБ получават –23.36  %, „Коалиция за България“ – 20.82 %, ДПС – 28.99 %, България без цензура, ВМРО, ЗНС, Гергьовден – 13.30 %. На европейските избори през 2009 г. 22-ри избирателен район Смолян ГЕРБ получава  24.96 %, „Коалиция за България“ – 22.41 %, ДПС –23.30 %, за партия „АТАКА“ са гласували  5.99 %, за НДСВ – 6.83 %. На първите европейски избори у нас през 2007 г. 22-ри избирателен район Смолян ГЕРБ получава 21.65 %, ПЕС- БСП – БСХ – 22.97 %, ДПС – 27.44  %, партия „АТАКА“ –6.92 %, за НДСВ – 5.74 %. \r\nНели ГЕРГЬОВСКА", "date": "2019.05.27", "title": "Европейски избори 2019: ГЕРБ печели в област Смолян с 34.36 %, ДПС - 29.59 %, а „БСП за България“ – 21.15 %, при 100 % обработени протоколи"}
{"url": "http://www.focus-news.net/news/2019/05/27/2663063/evropeyski-izbori-2019-korneliya-ninova-bsp-niskata-izbiratelna-aktivnost-na-evrovota-predstavlyava-slaba-legitimnost-tya-e-urok-za-vsichki-partii.html", "text": "Ниската избирателна активност на евровота представлява слаба легитимност – тя е и урок за всички партии. Това каза лидерът на БСП Корнелия Нинова по време на първата пресконференция на партията след изборите за Европейски парламент, предаде репортер на   Агенция „Фокус“ . „Голямата ни тревога и то за България е ниската избирателна активност, особено на фона на това, което се случи в Европа като избирателна активност. Смятаме, че това е урок за всички партии, да си вземем поука защо всички нас хората не ни харесват“, посочи Нинова. „Ниската активност представлява и слаба легитимност, и слабо представителство на партиите. Всички взети заедно ще представляваме по-малко от 2 млн. българи. Това е проблем за политическите партии и държавността“, заяви лидерът на БСП и допълни, че ниската активност прави значим корпоративния и купения вот.  \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова, БСП: Ниската избирателна активност на евровота представлява слаба легитимност – тя е урок за всички партии"}
{"url": "http://www.focus-news.net/news/2019/05/27/2663068/evropeyski-izbori-2019-korneliya-ninova-bsp-samo-nie-uvelichihme-v-absolyuten-broy-glasovete-si-spryamo-predishnite-evroizbori.html", "text": "Само ние като партия увеличихме в абсолютен брой гласовете спрямо предишните евроизбори. Това каза лидерът на БСП Корнелия Нинова по време на първата пресконференция на партията след изборите за Европейски парламент, предаде репортер на  Агенция „Фокус“ . „Масово се твърди от вчера, че ядрото на БСП, членовете на БСП не са излезли да гласуват. Това категорично не отговаря на фактите и на числата. Ние имаме 450 005 гласа. Това е ядрото на БСП и твърдя отговорно, че БСП излезе да гласува на тези избори“, заяви Нинова. „Ще започна с добрите новини за тези избори за БСП и за нашите членове и симпатизанти. Факт е, че само ние като партия увеличаваме в абсолютен брой гласовете си спрямо предишните евроизбори“, изтъкна Корнелия Нинова. Тя призова симпатизантите да не униват, тъй като БСП продължава напред. „Ние загубихме тези избори. Причините са две групи- външни и вътрешни. Външни – корпоративен вот, използване на администрация, страх у хората, използване на държавен ресурс и вътрешни партийни, които ще обсъдим“, каза още Нинова. \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова, БСП:  Само ние увеличихме в абсолютен брой гласовете си спрямо предишните евроизбори"}
{"url": "http://www.focus-news.net/news/2019/05/27/2663064/the-new-york-times-rezultatite-ot-evropeyskite-izbori-pokazvat-zadalbochavashtoto-se-razdelenie-otnosno-badeshteto-na-es.html", "text": "Резултатите от европейските избори показват задълбочаващото се  разделение относно бъдещето на Общността, твърдят в редакцията на популярния американски вестник  The New York Times . \r\nПопулистите, които се стремят към отслабване на правомощията на Европейския съюз и националистите,  увеличиха броя на местата си в Европейския парламент след четиридневните европейски избори. Но опасенията на поддръжниците на Общността за „наводнение“ от десни сили в ЕП не се оправдаха. \r\nКогато преброяването на гласовете приключи, популистите вероятно ще получат около 25% от 751 места в ЕП. Преди пет години те събраха подкрепата на 20% от европейските избиратели. Но този път избирателната активност беше по-висока от обичайното и това показва, че поддръжниците на Обединена Европа също повишиха мотивацията си. \r\nВзети заедно, резултатите показаха, че борбата за бъдещето на ЕС, т.е. въпросът дали е необходима повече или по-малко интеграция между европейските страни, само ще се задълбочи.  \r\nС повече гласове в парламента популистите и националистите ще бъдат по-упорити и активни в справянето с въпроси като миграцията и бюджета. И те със сигурност ще се опитат да отложат плановете на проевропейските политици, настоявайки за прехвърляне на допълнителни правомощия на държавите, а не на европейската бюрокрация, която въприемат като арогантна и изразяваща интересите на елитите. Въпреки това, противопоставящите се сили на ЕС са все още фрагментирани и разнородни и за тях ще бъде трудно да придобият сериозна власт. \r\nНай-сериозните последствия ще се усетят именно в онези страни, в които крайнодесните и популистките лидери са победители, а именно във Франция и в Италия. Там те могат допълнително да нарушат традиционната партийна система и да генерират нови сили. В продължение на много месеци тези сили рекламираха изборите за Европейски парламент, считайки ги за тест за собствената им популярност. \r\n„Електоратът е решен на промени и затова е много нестабилен в симпатиите си, предпочитайки да подкрепя нови бунтовници, а не установени партии, които са на власт от десетилетия\", каза Марк Ленард от Европейския съвет за външни отношения. „Страхът от завземането на ЕП от страна на крайнодесните обедини проевропейските сили и това доведе до огромна избирателна активност и подкрепа за зелените и либералните партии в Европа\", обяснява експертът. \r\nВ статия следва подробно разпределение на силите в ключови държави от ЕС след неделното гласуване. Тереза Герова", "date": "2019.05.27", "title": "The New York Times: Резултатите от европейските избори показват задълбочаващото се  разделение относно бъдещето на ЕС"}
{"url": "http://www.focus-news.net/news/2019/05/27/2663070/niggg-zemetresenie-s-magnitud-25-po-rihter-e-registrirano-v-rayona-mezhdu-yakoruda-i-blagoevgrad.html", "text": "Слабо земетресение е регистрирано в района между Якоруда и Благоевград в 08.44 часа. Това съобщи за  Агенция „Фокус“  дежурният сеизмолог от  Националния институт по геофизика, геодезия и география (НИГГГ)  към Българската академия на науките (БАН). Магнитудът на земетресението е 2.5 по скалата на Рихтер и дълбочина 17.5 км. Няма данни трусът да е бил усетен.  \r\nИрина ИВАНОВА", "date": "2019.05.27", "title": "НИГГГ: Земетресение с магнитуд 2.5 по Рихтер е регистрирано в района между Якоруда и Благоевград"}
{"url": "http://www.focus-news.net/news/2019/05/27/2663045/kathimerini-za-gartsiya-izborite-za-evropeyski-parlament-sa-politichesko-zemetresenie.html", "text": "Политическата сцена в Гърция се промени напълно в неделя, след като опозиционната „Нова демокрация“ постигна убедителната победа над управляващата партия СИРИЗА на изборите за Европейски парламент. Премиерът Алексис Ципрас възприемаше гласуването като вот на доверие към неговото правителство, политиките му и към самия него. Вотът обаче се оказа не само поражение за Ципрас, но и земетресение за политиката на Гърция, коментират в редакцията на електронното издание на водещия атински ежедневник  Kathimerini . \r\nВече е ясно: дясноцентристката „Нова демокрация“ извоюва внушителна победа, докато СИРИЗА остана втора сила в страната, въпреки че инвестира сериозно в поляризираща реторика и в привличане на избирателите. ПАСОК зае трето място пред Комунистическата партия и неонацистката „Златна зора“. Разделението между противници и привърженици на „спасението“ е факт. Предсрочните парламентарни избори, които Ципрас ще поиска след седмица, вероятно ще отразят това. \r\nЦипрас и СИРИЗА дойдоха на власт през януари 2015 г. с 36,34% от гласовете, водени от вълна от публичен гняв към политиката на строги икономии и реформи, които кредиторите и партньорите от Европейския съюз наложиха на гърците в споразумението за спасяване от 2010 г. Управлявайки заедно с крайнодясната „Независими гърци“, СИРИЗА се представи като глас на обикновените хора срещу елитите. Въпреки че не успя да принуди кредиторите да се подчинят на волята на Атина, а в средата на 2015 г. бе принуден да приеме нов спасителен план с тежки условия, Ципрас продължи да атакува съперниците си у дома. През последните седмици преди изборите за Европейски парламент, той инвестира сериозно в политическа кампания. Той предупреди пенсионерите, че средствата, които правителството им предостави през последните седмици, зависят от техния вот в неделя. Тактиката не работеше. Причините, поради които хората изоставиха СИРИЗА, ще бъдат по-ясни през следващите няколко дни, но изглежда, че много от центристките гласоподаватели, които се преместиха от периферията на политиката към центъра, вече не са доволни от поляризиращия език на Ципрас, неговите политики и, може би, толерантността на неговото правителство към активизъм срещу „антиестаблишмента“.  \r\nВ изявлението си след изборите малко преди полунощ Ципрас заяви, че ще посети президента Прокопис Павлопулос веднага след втория тур на местните избори, който ще се проведе в неделя, и ще го помоли да свика парламентарни избори. Премиерът избра да представи политическия избор между светлина и тъмнина, като партията му обещава освобождаване от строгите икономии, докато нейните съперници са привидно за икономии, за елитите и за Международния валутен фонд. Това беше по същество продължение на предизборната кампания, която доведе до поражение на неделните избори за Европейския парламент и местните власти. Това предполага, че СИРИЗА може не само да поддържа поляризиращ език, но може и да увеличи напрежението, за да запази гласовете си. \r\nЛидерът на „Нова демокрация“ Кириакос Мицотакис, от друга страна, изглеждаше спокоен в изявлението си по-рано в неделя. Той призова премиера да свика избори колкото е възможно по-скоро, но също така призова привържениците на партията мъ да действат „с отговорност и преди всичко със скромност“. Това ще бъде трудна задача, ако правителството и неговите поддръжници поддържат напрежението от последните седмици. Но Мицотакис вече е в състояние да бере плодовете на забележителното му съживяване след първа победа за него от юни 2012 г. насам. Това означава, че Мицотакис може да бъде в състояние да прокара дневния ред на реформите, който предложи, когато беше избран за партиен лидер през януари 2016 г. Мицотакис, въпреки че е син на бивш министър-председател, беше смятан за аутсайдер заради реформисткия му уклон в една силно консервативна партия.  \r\nСледващите няколко седмици и месеци ще бъдат от решаващо значение за вътрешната политика и за отношенията на Гърция с нейните партньори в Европейския съюз, съюзниците и  кредиторите й. Ципрас и Мицотакис носят тежко бреме на отговорност, тъй като водят нацията към избори. Ако разделението царува, много от жертвите от последните 10 години ще бъдат напразни и Гърция ще бъде в по-лошо положение, отколкото беше преди кризата. Тереза Герова", "date": "2019.05.27", "title": "Kathimerini: За Гърция изборите за Европейски парламент са политическо земетресение"}
{"url": "http://www.focus-news.net/news/2019/05/27/2663072/zam-ministar-denitsa-nikolova-shte-otkrie-obnoveni-s-evropeyski-sredstva-uchilishta-v-gabrovo-na-28-may.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалното откриване на обновените училища „Васил Левски“ и „Св. св. Кирил и Методий“ в Габрово утре – 28 май. Това съобщиха от пресцентъра на  министерството . \r\nВ 11.00 часа тя ще пререже лентата на сградата на НУ „Васил Левски“ (бивше ОУ „Цанко Дюстабанов“, ул. „Христо Смирненски“ № 27) и в 12.30 часа - на ОУ „Св. св. Кирил и Методий“ (бул. „Могильов“ № 69).    \r\nУчебните заведения са обновени по проект „Инвестиции в съвременна образователна инфраструктура в община Габрово“ със средства по Оперативна програма „Региони в растеж“ 2014 - 2020.  Общата стойност на проекта е 4 700 352,62 лв., от които 700 352,62 лв. е приносът на община Габрово.", "date": "2019.05.27", "title": "Зам.-министър Деница Николова ще открие обновени с европейски средства училища в Габрово на 28 май"}
{"url": "http://www.focus-news.net/news/2019/05/27/2663075/evropeyski-izbori-2019-korneliya-ninova-bsp-gordeya-se-che-sme-partiyata-s-nay-mnogo-preferentsii.html", "text": "Гордея се с това, че сме партията с най-много преференции. Това каза лидерът на БСП Корнелия Нинова по време на първата пресконференция след изборите за Европейски парламент, предаде репортер на  Агенция „Фокус“ . „Гордея се с това, че БСП е партията с най-много преференции. Това е свободното право на всеки да пренарежда партийни листи. Оказва се, че БСП сме най-демократичната партия, в която не само дадохме това право, а и го стимулирахме. Поканихме всички да си кажат мнението, да пренареждат и т.н. Нямам притеснения. Каквото е направено при пренареждането, това е резултатът. Смятам, че това е положителен факт за БСП“, каза Нинова. „Що се отнася дали отсъствието ни от Народното събрание е повлияло на резултатите – не мисля, че е повлияло. Ще ви дам следните аргументи. Повечето социолози, анализатори и политолози твърдят, че две седмици преди изборите ние сме водили или поне сме били равно с ГЕРБ. Две седмици преди изборите ние все още бяхме извън парламента. Следователно фактът, че сме извън парламента тогава не е оказвало такова влияние. За тези две седмици се е случило нещо друго, което ние ще анализираме, но не е фактът, че ние сме извън парламента. Въпреки че бяхме извън парламента, се прогнозираше, че малко водим или че сме наравно с ГЕРБ. Не смятам, че това е нещото, което се е отразило на резултата накрая“, каза Нинова.  \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова, БСП: Гордея се, че сме партията с най-много преференции"}
{"url": "http://www.focus-news.net/news/2019/05/27/2663076/sofiyska-rayonna-prokuratura-zadarzha-mazh-na-71-godini-za-otpravena-zakana-za-ubiystvo-kam-saprugata-si.html", "text": "Софийска районна прокуратура повдигна обвинение и задържа лице за отправена закана с убийство в жилище в столицата мъж на 71-години с инициали М., е привлечен към наказателна отговорност за извършено от него престъпление.  \r\nНа 24.05.2019 г., около 17.00, в апартамент в гр. София, ул. „Ворино“, се заканил с убийство на съпругата си – Л., с която живеел в общо жилище, с думите: „ще ти извадя очите и ще те убия!“, като това заканване би могло да възбуди у пострадалата основателен страх за осъществяването му. Предвид високата обществена опасност на извършеното деяние, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 27.05.2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.05.27", "title": "Софийска районна прокуратура задържа мъж на 71-години за отправена закана за убийство към съпругата си"}
{"url": "http://www.focus-news.net/news/2019/05/27/2663071/sergey-lavrov-izprashtaneto-na-15-hilyadi-amerikanski-voynitsi-v-blizkiya-iztok-shte-uvelichi-riskovete-v-regiona.html", "text": "Решението на държавния глава на САЩ Доналд Тръмп да изпрати 1500 войници в Близкия изток може да увеличи рисковете в региона. Това подчерта пред журналисти министърът на външните работи на Руската федерация Сергей Лавров, предава  TACC . \r\n„Що се отнася до решението на президента Тръмп да изпрати 1500 войници, освен тези, които вече са разположени в региона на Близкия изток и Северна Африка - рисковете винаги се увеличават, когато военният потенциал се увеличава\", предупреди първият дипломат на Москва. \r\nВ тази връзка той изрази надежда, че във Вашингтон все още ще може да се вслушат в разумни гласове, които предупреждават за безразсъдството от евентуална война с Техеран. „Поне имаме причина да се надяваме за това. Днес не всички в американското ръководство са обсебени от агресивни стремежи\", подчерта Лавров. \r\nНа 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва  разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\". . Тереза Герова", "date": "2019.05.27", "title": "Сергей Лавров: Изпращането на 1,5 хиляди американски войници в Близкия изток ще увеличи рисковете в региона"}
{"url": "http://www.focus-news.net/news/2019/05/27/2663077/pleven-okolo-10-dushi-s-darveni-kolove-vila-i-kosa-sa-hvarlyali-kamani-po-kmetstvoto-v-selo-bukovlak-i-politseyski-avtomobili-otzovali-se-signal-za-narushenie-na-noshtnata-tishina.html", "text": "Към 23.30 часа снощи в Първо Районно управление на МВР - Плевен бил получен сигнал за нарушение на нощната тишина в село Буковлък. Това съобщиха от пресцентъра на  МВР . При пристигането на адреса полицейските служители заварили група от около 10 души, въоръжени с дървени колове, вила и коса. Местните жители посрещнали служителите на реда и кмета на селото с викове, ритали и хвърляли камъни по служебните автомобили на полицията и кметството на селото. Незабавно към местопроизшествието били насочени допълнителни сили на ОДМВР – Плевен – екипи на сектор „Пътна полиция“ и Районно управление на МВ% – Плевен. Малко след полунощ общественият ред в селото бил възстановен, а в ареста на полицията били задържани двама мъже на 45 и 44 години и 16-годишен младеж. Уведомен е дежурен прокурор при Районна прокуратура - Плевен. Образувано е досъдебно производство по чл.216, ал.1 от НК, работата по което продължава под наблюдението на прокуратурата.", "date": "2019.05.27", "title": "Плевен: Около 10 души с дървени колове, вила и коса са хвърляли камъни по кметството в село Буковлък и полицейски автомобили, отзовали се сигнал за нарушение на нощната тишина"}
{"url": "http://www.focus-news.net/news/2019/05/27/2663074/evropeyski-izbori-2019-hristo-ivanov-demokratichna-balgariya-pobedata-e-na-radan-kanev-ostavame-s-reshimost-da-prodalzhim-kam-mestnite-izbori.html", "text": "Оставаме вречени и с решимост да продължим към местните избори. Това каза по време на пресконференция Христо Иванов от „Демократична България“, предаде репортер на  Агенция „Фокус“ . „Искам да благодаря на нашите водачи на листата, преди всичко на Радан Кънев. Тази победа е негова. Ние го подкрепихме с желание, това е най-силният кандидат, който коалицията може да извади“, поясни той. „Европа тепърва има да осъзнае как да се гарантира върховенството на закона в Югоизточна Европа, как да бъдат спрени хибридните атаки“, каза Иванов, като добави, че едва ли има български политици, които повече да разбират това от техния водач.  Христо Иванов отбеляза, че кандидатите за европейски депутати в коалицията са се избирали без никакво напрежение. „Оставаме вречени и с решимост да продължим към местните избори“, заяви Иванов.  Според него в демократичното пространство има утвърдено обединение на демократите и то е показало ясна физиономия.  \r\nДаяна ДЮЛГЕРОВА", "date": "2019.05.27", "title": "Европейски избори 2019: Христо Иванов, „Демократична България“: Победата е на Радан Кънев, оставаме с решимост да продължим към местните избори"}
{"url": "http://www.focus-news.net/news/2019/05/27/2663080/blagoevgrad-uchilishtna-panorama-otnovo-sreshta-uchebni-zavedeniya-i-shkoli-s-uchenitsi-i-roditeli.html", "text": "Благоевград събира на едно място учебни заведения, школи и неправителствени организации в „Училищна панорама”. Това съобщиха от пресцентъра на  Община Благоевград . Началото ще бъде поставено в 11.00 часа на 28 май (вторник) на площад „Македония“, където ще бъдат презентирани всички училища, езикови школи, занимални и неправителствени организации. Участие в тазгодишното издание на „Училищна панорама“ ще вземат Център за личностно и творческо развитие на децата на Благоевград, Природо-математическа гимназия „Акад. Сергей П. Корольов”, Национална хуманитарна гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, Средно училище с изучаване на чужди езици „Св. Климент Охридски”, II ОУ „Димитър Благоев”, V СУ „Георги Измирлиев”, VII СУ „Кузман Шапкарев”, XI СУ „Христо Ботев”, Занималня „Еврика”, Езиков център „LinguaMundi”, Integral – образователни програми, Американски университет в България и Alternativi International. За първа година в събитието се включва и представител от неправителствения сектор, с цел промотиране на доброволчеството сред младите хора на Благоевград. \r\nИнициативата се организира съвместно от община Благоевград и Център за личностно и творческо развитие на децата на Благоевград. Основната цел е децата и учениците да се запознаят с възможностите, които се предлагат на образователния пазар, за да могат информирано и мотивирано да направят своя избор.", "date": "2019.05.27", "title": "Благоевград: „Училищна панорама“ отново среща учебни заведения и школи с ученици и родители"}
{"url": "http://www.focus-news.net/news/2019/05/27/2663028/the-american-conservative-nima-germantsite-sa-natsionalisti-rusofilii.html", "text": "В статия за изолационисткото издание  The American Conservative  историкът Пол Готфрид отправя остра критика към материал в американско списание, който плаши читателите с проруски настроена Германия. Обвинявайки журналиста в германофобия и русофобия, Готфрид предлага своята гледна точка на отношенията между двете нации в исторически контекст. Основната идея – „нашите подпалвачи се върнаха към любимите си европейски момчета за бой\".  Агенция „Фокус“  представя превод на материала без редакторска намеса и без съкращения. \r\nНеоконсерваторите отново се опитват да поставят печата на авторитаризма върху германците и руснаците. \r\nПрез последните 40 години посветих толкова много усилия и енергия, изучавайки фиксирането на неоконсерваторите върху антигерманската, а сега и антируската идея, че сега съм доста придирчив, избирайки примерите, които си позволявам да разбера. \r\nВъпреки това не мога да подмина такава лесна цел. Наскоро публикуваната статия на Ричард Херцингер „Германското руско лоби” в списание The American Interest ясно разкрива както германофобията, така и русофобията. Херцингер обяснява, че „в немската култура, от незапомнени времена, от Ницше и Ман до Меркел, германците са се отнасяли към Русия с уважение\". \r\nОбвиненията срещу Русия и Германия продължават и по отношението на канцлера на ФРГ Ангела Меркел да осигури доставките на природен газ от Москва. Изглежда, че „в съзнанието на германците Русия играе ролята на въображаема, подсъзнателна „версия\". С оглед миналото на Германия, която не е демократично и което продължава да определя отношенията на страната с останалия свят, тази страна е привлечена от „руската автокрация\". Американският президент Доналд Тръмп още повече е укрепил тази тенденция, защото „се отнася към Владимир Путин с невероятно възхищение и топлина\". И това - четем в статията, подтиква германските антидемократични сили към по-нататъшно сближаване с руснаците. В резултат на всички тези събития „демоните на германския национализъм, които като цяло бяха считани за победени, отново ще вдигнат глави и ще бъдат всеят ужас\". \r\nИ макар Херцингер да не намира доказателства, че самата Меркел или нейният най-вероятен наследник на канцлерския пост Анегрет Крамп-Каренбауер (АКК) ще се откаже от „ангажимента за трансатлантическото партньорство и неговите общи ценности\", той се опасява, че „лобито на Путин почти със сигурност ще се увеличи\" заедно с „популяризаторите на Путин\", които „представят авторитарния режим на Кремъл като естествен израз на уникалността на Русия\". Херцингер настоява, че в това няма нищо ново и дори от XIX век германските мислители „създадоха митичния образ на Русия, в който е заложена кръстоска между страх и възхищение”. \r\nФриволно избраните от Херцингер цитати от германски автори имат за цел да докажат, че те изпитват нездравословно привличане към руската политика и култура. Но дали благосклонните бележки на Ницше за Русия са по-многобройни от неговия вдъхновен поток на писания, в които изразява възхищение към французите? Между другото, Ницше съвсем не е бил националист; той обикновено контрастира по-креативните нации с германския бюргер.  По същата логика би било възможно да се състави списък на антируски цитати на германски интелектуалци и политици, особено между двете световни войни, в които руснаците и германците се избиваха едни други.  \r\nХерцингер цитира германските националисти от междувоенния период Ернст Никиш и Артър Молер ван ден Брук, наричайки ги русофили. Но други германски консерватори от 20-те години на миналия век - например философът Освалд Шпенглер – са изключително враждебни към Съветска Русия. Между другото, любопитно е дали Херцингер може да даде поне един цитат от първа ръка, който ще ни позволи да се уверим, че Меркел е „германски националист”? Какво в Меркел, която прие в страната си стотици хиляди млади мъже-мигранти, предимно от Сирия, показва, че тя е националист? \r\nХерцингер твърди, че след Първата световна война германските националисти и германската левица поддържат тесни връзки със Съветската Русия. Има очевидна причина за това. И Германия, и Съветският съюз бяха лишени от значителна част от територията си от победителите в края на войната и бяха третирани като противници на мирната конференция във Версай. По очевидни причини, отхвърлените от всички власти, смятаха, че са обединени от „общата съдба“ (Schicksalsgemeinschaft), поради което през 1923 г. сключиха споразумение за отбрана. Херцингер правилно отбелязва, че по време на Студената война някои германци са натрупали „културно презрение\" към САЩ. „Според много германци Русия е обратното: културна нация, която цени идеалите на поети, художници и интелектуалци\". \r\nПозволете ми да уточня. Германските десни националисти, останали след 1945 г., не се доверяват на САЩ, които възприемат като германофоби. Те също така подкрепяха биполярния свят, вярвайки, че Съветите и американците ще се контролират един друг в Европа. Но германски интелектуалци, като Карл Шмит, открито мразеха СССР, възприеман като носител на враждебната комунистическа идеология. Във всеки случай, няма нищо конкретно германско в това, че европейците негодуват срещу американците. По време на войната срещу Ирак неоконсерваторите атакуваха французите за дълбоко вкоренения антиамериканизъм. Разбира се, веднага щом този изблик на омраза се удави, нашите подпалвачи се върнаха към любимите си европейски момчета за бой. \r\nКрайъгълният камък в разсъжденията на Херцингер за това, защо германските антидемократи не могат да устоят на автократичния руски език, е трактатът „Политически наблюдения“ на известния германски писател Томас Ман, завършен през 1918 година. Според Херцингер, в труда си авторът „стигна до някаква схематична културно-историческа опозиция, където, от една страна, имаше Германия и Русия, а от друга - западни демокрации”. Но всъщност тази книга е писана, докато германците и руснаците стреляха едни срещу други на бойното поле, а похвалите за руската духовност, особено сред селяните, едва ли отразява начина на мислене на типичен германец от онези години.  \r\nПрез 1913 г. чешкият патриот Томас Масарик, който е бил в съюзническата страна по време на Първата световна война, прави наблюдения, подобно на Ман, за благочестивите руски селяни в Русия и Европа. Руският образ на Ман е съвпадащ с изображението, което намираме в предвоенните писания на по-късния унгарски комунист Георг Лукаш. Подобно на Ман, Масарик и Лукач са написали своите възхвали за руснаците на немски език. Човек се чуди какво ни казва всичко по-горе изброено за решението на Меркел да купува природен газ от руснаците? Тереза Герова", "date": "2019.05.27", "title": "The American Conservative: Нима германците са националисти-русофили?"}
{"url": "http://www.focus-news.net/news/2019/05/27/2663073/evropeyski-izbori-2019-korneliya-ninova-bsp-shte-startira-protsedura-za-izbor-na-predsedatel-na-partiyata-shte-obsadim-i-dali-da-se-varnem-v-parlamenta.html", "text": "Ще се явя на избор за председател на партията, на Пленум утре ще обсъдим и дали да се върнем в парламента.  Това каза лидерът на БСП Корнелия Нинова по време на първата пресконференция на партията след изборите за Европейски парламент, предаде репортер на   Агенция „Фокус“ . „Утре сме свикали Национален съвет. Ще влезем на Национален съвет с няколко предложения за действия оттук нататък. Смятам, че отговорността трябва да е солидарна, на всички – от основни партийни организации до председател. Ето защо ще предложим да се проведат конференции във всички общини. На тези общински конференции да се направи анализ по места, оценка какво се е случило, защо сме загубили. В Конференциите да има точка от дневния ред – избор на ръководство на общински съвети и председатели“ , съобщи Нинова. Тя заяви, че ще предложи същото и на областните съвети. „Трето - стартиране на процедура за избор на председател на БСП. За пръв път ще проведем избор на председател по новия устав, т.е. ще гласуват всички членове на партията“, допълни Нинова. Тя изрази надежда, че до месец два ще се приключи тази процедура. На въпрос дали от утре вече е председател в оставка, Нинова посочи, че едва, когато стартира процедурата за кампания за избор на нов председател, тогава ще се оттегли, за да участват на равни начала всички. „Дотогава, докато се изготвят тези правила и процедури, оставам председател\", допълни Нинова. Лидерът на БСП поясни, че на Пленума ще бъде обсъдено и дали парламентарната група да се върне в Народното събрание.  \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова, БСП: Ще стартира процедура за избор на председател на партията, ще обсъдим и дали да се върнем в парламента"}
{"url": "http://www.focus-news.net/news/2019/05/27/2663085/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване  „Садово в сърцето на Тракия“  на  Радио „Фокус“ – Пловдив  ще говорим за това как преминаха изборите в общината, имаше ли много нередности и каква бе организацията за провеждането им. По тази тема ще чуем секретарят на общината Янко Атанасов. \r\nФермери от страната и чужбина присъстваха на Деня на фермера, който учените от Института по растителни генетични ресурси в Садово организират традиционно всяка година, за да представят своята безценна и богата палитра от сортове пшеница. Любопитни подробности от това събитие ще разберем от Иван Алексиев, ръководител на Бюрото за научно обслужване, маркетинг и патентна дейност в Институт по растителни генетични ресурси “Константин Малков“-Садово. С него ще говорим и за бъдещето на биоземеделието в България. Предаването „Садово в сърцето на Тракия” се излъчва всеки понеделник от 16.00 до 17.00 часа. \r\nВодещ на предаването е Цветана Тончева.", "date": "2019.05.27", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2019/05/27/2663081/evropeyski-izbori-2019-stefan-tafrov-demokratichna-balgariya-ne-se-sabirame-ot-izbori-do-izbori-pri-nas-ima-savpadeniya-na-tsennosti-printsipi-i-politiki.html", "text": "Ние не се събираме от избори до избори, при нас има съвпадения на ценности, принципи и политики. Това каза на пресконференция Стефан Тафров от „Демократична България“, предаде репортер на   Агенция „Фокус“ . „Това беше трудна кампания за нас, направена с неголям ресурс. Сигурен съм, че Радан Кънев ще бъде достоен представител в ЕП“, заяви той. „Ние не се събираме от избори до избори. При нас има едно съвпадение на ценности, принципи, политики, които ни правят едно органично тяло, а не конюнктурно обединение. Нашият пробив на европейските избори е само едно добро начало. Даваме си среща на местните, където очаквайте добри новини от „Демократична България“, коментира той. По думите му обаче ниската активност на тези избори е притеснителна. Според него хората са се отвратили от политиката и така са изразили своето несъгласие. \r\nДаяна ДЮЛГЕРОВА", "date": "2019.05.27", "title": "Европейски избори 2019: Стефан Тафров, „Демократична България“: Не се събираме от избори до избори, при нас има съвпадения на ценности, принципи и политики"}
{"url": "http://www.focus-news.net/news/2019/05/27/2663069/ep-izbori-2019-g-aktualizirani-prognozi-za-razpredelenieto-na-mestata-v-noviya-parlament.html", "text": "Нови, актуализирани прогнози за разпределението на местата в ЕП, основани на официални и предварителни резултати в 28 държави, са представени от  пресслужбата на ЕП. \r\nНастоящите глобални резултати са базирани на:  \r\n•\tОкончателни резултати в 7 страни: Хърватия, Кипър, Чехия, Финландия, Франция, Германия, Словакия;  \r\n•\tОфициални предварителни резултати в 19 страни: Австрия, Белгия, България, Дания, Естония, Гърция, Унгария, Италия, Латвия, Литва, Люксембург, Малта, Нидерландия, Полша, Португалия, Румъния, Словения, Испания, Швеция.  \r\n•\tПредварителни резултати: от 2 страни: Ирландия и Обединеното кралство.  \r\nРазпределението на местата ще продължи да бъде актуализирано, докато продължават да пристигат прогнози и официални резултати.  \r\nВ сайта https://rezultati-izbori.eu/ може да намерите националните резултати, разпределението на местата по политически групи и държави, разбивката по национални партии и политически групи, съотношението между мъжете и жените сред евродепутатите и избирателната активност. \r\nПредварителните прогнози за избирателната активност в ЕС от 50.95% (с Обединеното кралство) показват значително увеличение на участието и най-високата избирателна активност от последните 20 години.", "date": "2019.05.27", "title": "ЕП: Избори 2019 г.: Актуализирани прогнози за разпределението на местата в новия парламент"}
{"url": "http://www.focus-news.net/news/2019/05/27/2663086/dobrich-obshtina-kavarna-organizira-pluvno-lyato.html", "text": "Община Каварна Организира \"Плувно лято\". Това съобщиха от пресцентъра на  Общината . Плувните занимания ще се провеждат всеки ден от 9.30 ч. до 11.30 ч. /без събота и неделя / на Централния градски плаж - Каварна. Осигурени са медицинско лице, ръководители на групи и инструктор - Величка Пенева. Транспортът е безплатен. Тръгване — 9.00 часа от автогара Каварна, втора спирка - ОДК \r\nСрокът за записване е до 25 юни 2019 г.   За ученици от първи до четвърти клас: \r\nI смяна: 01.07- 12.07.2019г.; II смяна: 15.07-26.07.2019г.; III смяна: 29.07- 09.08.2019г.; IV смяна: 12.08 -23.08.2019г. \r\nЗа записвания и повече информация: тел. 0570 / 8 55 67 и на адрес -ул. „Добротица\" № 27. ет. 1", "date": "2019.05.27", "title": "Добрич: Община Каварна Организира \"Плувно лято\""}
{"url": "http://www.focus-news.net/news/2019/05/27/2663078/evropeyski-izbori-2019-korneliya-ninova-protsedurata-za-izbor-na-predsedatel-na-bsp-e-svarzana-s-rezultatite-ot-vota-taka-se-nosi-dostoyno-politicheska-otgovornost.html", "text": "Процедурата за избор на председател на БСП е свързана с резултатите от вота – така се носи достойно политическа отговорност. Това каза лидерът на БСП Корнелия Нинова по време на първата пресконференция след изборите за Европейски парламент, предаде репортер на  Агенция „Фокус“ . „Нали не очаквате да кажа, че въпреки добрите неща, които споменах, сме морални победители. Тези работи сме ги чували предишни години в БСП. Сега смятам, че отговорността се носи по друг начин, че имаме нужда всички от доверие, от легитимност вътре в партията. Затова отиваме на този ход“, заяви Нинова. На въпрос дали продължава да иска предсрочен парламентарен вот, Нинова отговори, че нищо не се е променила в политиката на БСП по отношение на ГЕРБ. „Нито за икономическите показатели на страната, нито за състоянието на здравеопазването, на образованието, на сигурността, на корупцията и т.н., за да имаме промяна в позицията си. Оставаме на същата позиция по политиките и по оценка на правителството“, допълни Нинова.  \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова: Процедурата за избор на председател на БСП е свързана с резултатите от вота – така се носи достойно политическа отговорност"}
{"url": "http://www.focus-news.net/news/2019/05/27/2663079/evropeyski-izbori-2019-plovdiv-grad-gerb-pecheli-s-3529-bsp-za-balgariya-2599-pri-100-obraboteni-protokoli.html", "text": "35.29% печели ПП ГЕРБ в Пловдив – град, сочат окончателните данни от избора за евродепутати на 26 май, съобщиха за  Радио „Фокус” – Пловдив  от 16 РИК. 25.99% събира БСП, 11.30% - ПП ВМРО, и 8.38% – „Демократична България“. \r\nПетата политическа сила в града, но под бариерата, остава „Воля“ с 3.60%. След тях са ДПС – 3.56%, ИК за Минчо Христов Куминев – 1.69%, ИК за Десислава Петрова Иванчева – 1.57% и Път на младите – 1.53%. Агенция „Фокус“  припомня: На предходните европейски избори през 2014 г. в 16-ти  избирателен район Пловдив - град ГЕРБ получават –41.02 % „Коалиция за България“ – 16.60 %, България без цензура, ВМРО, ЗНС, Гергьовден –11.38 %, Реформаторски блок – 8.28 %. \r\nНа европейските избори през 2009 г. в 16-ти  избирателен район Пловдив - град ГЕРБ получава  30.61 %, „Коалиция за България“ – 18.15 %, „АТАКА“ – 8.08 %, ДПС – 6.47 %  за НДСВ – 9.58 %, Синята коалиция –11.55 %, РЗС- 5.03 %. \r\nНа първите европейски избори у нас през 2007 г. в 16-ти  избирателен район Пловдив - град ГЕРБ получава 27.08  %,  ПЕС- БСП – БСХ – 23.20 %, партия „АТАКА“ – 14.12 %, ДПС – 6.26 %,  Съюз на демократичните сили – 8.93 %, Демократи за силна България – 7.11 %, НДСВ – 7.21 %. \r\nЦветана ТОНЧЕВА", "date": "2019.05.27", "title": "Европейски избори 2019, Пловдив - град: ГЕРБ печели с 35.29%, „БСП за България“ - 25.99%, при 100% обработени протоколи"}
{"url": "http://www.focus-news.net/news/2019/05/27/2663089/sliven-napalno-obnoven-e-oshte-edin-zhilishten-blok-v-grada.html", "text": "Още един жилищен блок в Сливен беше напълно обновен по Националната програма за енергийна ефективност на многофамилни жилищни сгради. Това съобщиха от пресцентъра на  Община Сливен . \r\nПо време на срещата си днес с живущите там кметът Стефан Радев ги поздрави за организацията и усилията, които са положили, за да кандидатстват по програмата и напълно обновените им жилища са вече факт. \r\n„Радвам се, че сте усмихнати и щастливи. Вярвам, че и разходите ви след това ще паднат. Станало е много хубаво“, каза кметът пред жителите от блока. \r\nТе от своя страна благодариха за добрата организация и коментираха, че вече се усещат разлика. \r\nОбновяването на блок номер 19 в квартал ,,Дружба” стартира в края на октомври. Строително-ремонтните дейности по него включваха топлоизолация на външните стени, хидро и топлоизолация на покрива, ламаринена обшивка и гръмоотвод. Беше извършена цялостна подмяна на вратите на входовете, както и на тази част от дограмата на жилищата и общите части, която не отговаря на изискванията за енергийна ефективност. \r\nСтроителят на блок № 19 в кв. „Дружба“ е „Брико 80“ ЕОО, а строителният надзор беше поверен на „Ай Ти Ем Проджект“ ООД.", "date": "2019.05.27", "title": "Сливен: Напълно обновен е още един жилищен блок в града"}
{"url": "http://www.focus-news.net/news/2019/05/27/2663082/veliko-tarnovo-parvi-festival-na-kitayskata-kultura-zapochva-v-grada.html", "text": "Дни на китайско кино, работилници на китайски занаяти и демонстрации на бойни изкуства са предвидени в програмата на първия фестивал на китайската култура във Велико Търново. Това съобщи пред журналисти гл. ас. Искра Мандова, директор на институт „Конфуций“ при Великотърновски университет „Св. св. Кирил и Методий“, предаде репортер на  Радио „Фокус“ – Велико Търново . Фестивалната програма започва още днес със Седмица на китайското кино, в рамките на която ще бъдат излъчени пет филма. На 30 май, от 16.00 часа доц. д-р Андроника Мартанова от БАН ще изнесе лекция на тема „България и Китай – диалог през киноекрана“. Тя ще направи ретроспекция на китайските филми, излъчвани на територията на България през 40-те и 50-те години на 20 век.  \r\nНа 28 май, от 10.30 часа ще бъдат изнесени лекции на двама изявени китаисти и учени от Китай. Първата лекция е на тема  „Интегриране на познания по китайската култура при интензивното преподаване на китайския език. Пример с практически китайски с начално ниво“, а втората – „Цивилизационен обмен между Китай и Запада“. В 14.00 часа, в Институт „Конфуций“ ще бъде открита изложба с творбите на участниците в IX-тия национален конкурс „България и Китай – древни и уникални цивилизации“. Тази година в него участваха 211 души, на възраст от 5 до 50 години,  от 14 града в България. Те представиха рисунки, колажи, стихотворения, есета, реферати, приказки, презентации и разкази. Авторите на най-добрите произведения ще бъдат наградена утре от зам.-ректора на Пекинския университет за езици и култура. От 18.00 часа в ХГ „Борис Денев“ ще бъде открита изложбата „Огледало на цивилизациите“.  \r\nНа следващия ден, 29 май, от 11.00 часа, в парк „Марно поле“ ще бъдат отворени работилници за китайски занаяти, където жителите и гостите на града ще имат възможност да наблюдават демонстрации на калиграфия, връзване на възли, бойни изкуства и китайска кухня.  Готвачите на два от китайските ресторанти в града ще приготвят на място китайски шишчета, пролетни рулца и традиционни деликатеси. Във Велико Търново ще пристигне и международен съдия по китайски бойни изкуства. В парк „Марно поле“, както и вечерта на концерта в МДТ „Константин Кисимов“, той ще направи демонстрации по „ущу“. Кулминацията на фестивала е концертът във великотърновския театър, който ще е в същия ден, от 18.30 часа. Той се организира с подкрепата на Посолството на Китайската народна република в България по случай 70-годишнината от установяването на дипломатически отношения между България и КНР. На сцената ще излязат децата от ДГ „Соня“ и ОУ „Патриарх Евтимий“ във Велико Търново, както и учениците от СУ „Васил Левски“ в Русе, където китайският език се изучава като първи чужд. Те ще представят „танца на жасмина“.Песни и танци ще представят и учениците от Частна гимназия „Евлоги и Христо Георгиев“ в град София, в която се провежда интензивно изучаване на китайски език. Двама професори от град Ухан ще демонстрират бойни изкуства и народни песни, а благодарение на Танцова формация „Фламинго“ от град Русе на търновска сцена за първи път ще излезе триметрова танцуваща панда. \r\nЗа фестивала на китайската култура във Велико Търново пристигат три делегации от Китай -две от Пекинския университет за езици и култура, и една от партньорския университет на великотърновския Институт „Конфуций“ – Университет по геонауки в град Ухан. \r\nФестивалът на китайската култура във Велико Търново се организира по повод 70-годишнината от установяването на дипломатическите отношения между България и Китайската народна република. Той е включен в културния календар на Община Велико Търново за 2019 година. \r\nНадежда КРЪСТЕВА", "date": "2019.05.27", "title": "Велико Търново: Първи фестивал на китайската култура започва в града"}
{"url": "http://www.focus-news.net/news/2019/05/27/2663091/veliko-tarnovo-sedem-godini-ot-otkrivaneto-na-institut-konfutsiy-v-grada-shte-badat-otbelyazani-prez-mesets-oktomvri.html", "text": "Седем години от откриването на Институт „Конфуций“ във Велико Търново ще бъдат отбелязани през месец октомври. Това съобщи гл.ас. Искра Мандова, директор на институт „Конфуций“ при ВТУ „Св. св. Кирил и Методий“, предаде репортер на  Радио „Фокус“ – Велико Търново . Институт към Великотърновския университет е създаден през октомври 2012 години. С негова помощ китайски език и култура се преподават в 14 български града – Велико Търново, Русе, Търговище, Шумен, Варна, Бургас, Димитровград, Разград, Попово, Сливен, Дряново, Свищов, Челопеч и София. Гл.ас. Искра Мандова отбеляза, че само във Великотърновски университет в специалност „Приложна лингвистика с китайски език“ се обучават близо 50 студенти. В ДГ „Соня“ в града китайски учат близо 20 деца, а в ОУ „Патриарх Евтимий“ – 120 деца в 1 и 2 клас. От тази година китайски изучават и около 20 ученици от СУ „Вела Благоева“. „При разговор с кмета на Общината, той изрази своето желание да въведем китайски език в повече училища и детски градини в града“, посочи гл.ас. Искра Мандова. Тя отбеляза, че през 2019 година се навършват и 70 години от установяването на дипломатически отношение между Република България и Китайската Народна република. Това се случва на 4 октомври 1949 година. България е втората държава, след СССР, която признава Китайската Народна република. \r\nНадежда КРЪСТЕВА", "date": "2019.05.27", "title": "Велико Търново: Седем години от откриването на Институт „Конфуций“ в града ще бъдат отбелязани през месец октомври"}
{"url": "http://www.focus-news.net/news/2019/05/27/2663090/evropeyski-izbori-2019-dots-rumyana-kolarova-politolog-evroizborite-sa-test-sred-nay-tvardite-simpatizanti-golyama-chast-ot-neglasuvashtite-podkrepiha-statukvoto.html", "text": "Европейските изборите са лакмус и тест сред най-твърдите симпатизанти, голяма част от негласуващите подкрепиха статуквото. Това каза за дневния блок „Добър ден“ на  Радио „Фокус“  политологът доц. Румяна Коларова по повод резултатите от Европейските избори. Ако ГЕРБ, ВМРО и „Демократична България“ разчетат успеха като изключителен, той би бил пагубен за тях, обясни тя. „Вчера чух оценка от „Демократична България“, че вече са от Първа лига. Чух и от ВМРО, че с тях трябва да се говори по друг начин, защото вече са различна политическа сила. ГЕРБ явно все още, бидейки много близо до поредицата от скандали, сякаш засега се въздържат от подобни главозамайвания от успеха и ако се появят, биха били пагубни. Ниската избирателна активност не показа нищо друго, освен че голяма част от хората не сметнаха за нужно за гласуват“, уточни доц. Румяна Коларова. Според нея нежеланието на обществото да гласува е нормален процес в демократичната политика. Ако няма сериозни причини по средата на мандата голяма част от гражданите не стигат до изборните бюра, добави политологът.   \r\nМилослава АНГЕЛОВА", "date": "2019.05.27", "title": "Европейски избори 2019: Доц. Румяна Коларова, политолог: Евроизборите са тест сред най-твърдите симпатизанти, голяма част от негласуващите подкрепиха статуквото"}
{"url": "http://www.focus-news.net/news/2019/05/27/2663087/evropeyski-izbori-2019-plovdiv-oblast-gerb-pecheli-s-3254-bsp-za-balgariya-2875-pri-100-obraboteni-protokoli.html", "text": "32.54% събира ПП ГЕРБ в Пловдивска област. Това сочат окончателните данни от изборите за ЕП, съобщиха за  Радио „Фокус”- Пловдив  от 17 РИК. 28.75% са за БСП, 12.73% печели ДПС. На четвърто място с 8.24% е ПП ВМРО, следвана от „Воля“ с 4.00% и „Демократична България“ – 3.39%. „Патриоти за Валери Симеонов“ има 1.64%, а след това е „Атака“ с 1.07%. Агенция „Фокус“  припомня:  \r\nНа предходните европейски избори през 2014 г. в 17-ти  избирателен район Пловдив – област ГЕРБ получават – 31.84 %, „Коалиция за България“ – 21.34 %, ДПС – 15.00, България без цензура, ВМРО, ЗНС, Гергьовден – 13.62 %. \r\nНа европейските избори през 2009 г. в 17-ти  избирателен район Пловдив – област ГЕРБ получава 26.13 %, „Коалиция за България“ – 21.50 %, ДПС – 13.94 %, за партия „АТАКА“ са гласували 15.17 %., НДСВ – 5.54 %, Синята коалиция – 7.21 %. \r\nНа първите европейски избори у нас през 2007 г. в 17-ти  избирателен район Пловдив област ГЕРБ получава 18.78 %, ПЕС- БСП – БСХ – 24.21 %, ДПС – 16.96 %, партия „АТАКА“ – 19.35 %, Съюз на демократичните сили – 5.87 %. \r\nЦветана ТОНЧЕВА", "date": "2019.05.27", "title": "Европейски избори 2019: Пловдив - област: ГЕРБ печели с 32.54%, „БСП за България“ – 28.75%, при 100% обработени протоколи"}
{"url": "http://www.focus-news.net/news/2019/05/27/2663088/evropeyski-izbori-2019-korneliya-ninova-bsp-rezultatite-ot-izborite-ne-samo-ne-legitimirat-nastoyashtata-vlast-no-sa-golyama-chervena-tochka.html", "text": "Резултатите от изборите не само не легитимират настоящата власт, но са голяма червена точка. Това каза лидерът на БСП Корнелия Нинова по време на първата пресконференция след изборите за Европейски парламент, предаде репортер на  Агенция „Фокус“ . Според нея тя трябва да свети не само на управляващите, а на всички партии. На въпрос дали тя има своето лично обяснение за резултата и дали БСП е била мобилизирана партия и имало ли е структури, които не са искали да работят, Нинова заяви, че партията е била мобилизирана. Тя посочи, че БСП не е успяла да привлече протестния вот. Във връзка с твърденията, че БСП е правила националистически послания, Нинова призова да се даде пример за такива. „Смятам, че това е едно клише, което се лепна на БСП без никакво покритие. Без никакви конкретни думи, послания, политики, ако искате. Преди повече от четири години да се възпротивиш на двойния стандарт при храните и да не искаш българите да ядем второ качество храна беше определено като национализъм. Днес това е знаме на проевропейската политика, което е обективирано в решение на Европейския парламент, в различни актове на европейски институции“, допълни лидерът на БСП. Във връзка с дневния ред на утрешния Пленум на БСП и предложенията на ръководството за правомощията на главния прокурор, Нинова коментира, че ще предложи промяна в Закона за съдебната власт за налагане на съдебен контрол върху актовете на прокуратурата. Тя посочи още, че ще предложи  и промени в Закона за съдебната власт във връзка с правилата  за избора на европейски прокурори и позицията за подкрепа на Лаура Кьовеши. Попитана дали мисли да инициира промени в Закона за политическите партии, Нинова посочи, че грешката на управляващите трябва да се поправи. „Готови сме да внесем законодателни инициативи за това“, допълни лидерът на БСП.  \r\nДеница КИТАНОВА", "date": "2019.05.27", "title": "Европейски избори 2019: Корнелия Нинова, БСП: Резултатите от изборите не само не легитимират настоящата власт, но са голяма червена точка"}
{"url": "http://www.focus-news.net/news/2019/05/27/2663093/burgas-hudozhnitsite-v-grada-tarsyat-pomosht-za-izchistvaneto-na-star-dalg-kam-oblastnata-administratsiya.html", "text": "Бургаските художници търсят помощ за изчистването на стар дълг към Областната администрация, съобщиха от пресцентъра на  Общината . Дружество на бургаските художници има стар дълг към Областната администрация, който е натрупан в периода около 2006 година. Тогава им е бил поискан наем за помещението на ул. „Александровска“, което използват за галерия и днес. Впоследствие то е прехвърлено на Община Бургас, която го предоставя на художниците за безвъзмездно ползване. В междинния период, обаче, е натрупан дългът в размер на 12 000 лева заедно с лихвите. Бургаските художници успешно са погасили по-голямата част от него, но остават още 4500 лева. Те не получават субсидия, не са търговско дружество и ще им е трудно да съберат сумата, а искат най-накрая това бреме да падне от плещите им и да започнат 2020 година на чисто. Затова, ако някой бургазлия или приятел на бургаската школа от друг град има желание да помогне, обявена е дарителска сметка в Уникредит Булбанк: \r\nIBAN: BG 65 UNCR 7000 1521 7542 03 \r\nДружество на художниците – Бургас.", "date": "2019.05.27", "title": "Бургас: Художниците в града търсят помощ за изчистването на стар дълг към Областната администрация"}
{"url": "http://www.focus-news.net/news/2019/05/27/2663092/sofiya-ogranicheno-e-dvizhenieto-na-tezhkotovarni-avtomobili-nad-12-t-po-patya-botevgrad-sofiya-v-rayona-na-ankernata-stena-poradi-razliv-na-olio.html", "text": "Ограничено е движението на тежкотоварни автомобили над 12 т по път I-1 Ботевград – София в района на „Анкерната стена“ поради разлив на олио. Тежкотоварното движение се ограничава поетапно от Ботевград. Това съобщиха от  Агенция „Пътна инфраструктура“ . \r\nТрафикът се регулира от „Пътна полиция“.", "date": "2019.05.27", "title": "София: Ограничено е движението на тежкотоварни автомобили над 12 т по пътя Ботевград – София в района на „Анкерната стена“ поради разлив на олио"}
{"url": "http://www.focus-news.net/news/2019/05/27/2663094/sport-vozhnyaki-i-gyorges-otpadnaha-v-parvi-krag-na-rolan-garos.html", "text": "Рускинята Вероника Кудерметова отстрани 13-ата поставена в основната схема и бивша номер едно в света Каролин Вожняки в първия кръг на Откритото първенство по тенис на Франция.  Датчанката допусна загуба с 6:0, 3:6, 3:6.В следващия кръг Кудерметова ще играе срещу победителката от двубоя между Зарина Диас и Одри Алби. \r\nНа старта на турнира отпадна и Юлия Гьоргес, която бе елиминирана от световната №88 Кая Канепи с 5:7, 1:6. Резултати от другите срещи от кръга: \r\nКики Бертенс-Полин Парментие с 6:3, 6:4; \r\nВиктория Кузмова-Ализе Корне 6:4, 6:3; \r\nДиан Пари-Вера Лапко 6:2, 6:4; \r\nДжоана Конта- Антония Льотнер 6:4, 6:4.", "date": "2019.05.27", "title": "Спорт: Вожняки и Гьоргес отпаднаха в първи кръг на Ролан Гарос"}
{"url": "http://www.focus-news.net/news/2019/05/27/2663095/dobrich-47-godishen-mazh-e-zaginal-pri-trudova-zlopoluka-v-zavod-za-betonni-blokcheta.html", "text": "47-годишен мъж е загинал при трудова злополука в завод за бетонни блокчета. Това съобщиха от пресцентъра на  ОДМВР - Добрич . На 23 май, около 07.45 часа е получено съобщение за възникнало трудова злополука в завод за бетонни блокчета, намиращ се в град Добрич. Вследствие на инцидента загива 47-годишен мъж от град Добрич. Уведомена е Инспекция по труда и ОП Добрич. По случая работи ОСлО Добрич.", "date": "2019.05.27", "title": "Добрич: 47-годишен мъж е загинал при трудова злополука в завод за бетонни блокчета"}
{"url": "http://www.focus-news.net/news/2019/05/27/2663096/kyustendil-chitalishte-bratstvo-organizira-dva-kontserta-po-povod-150-godini-ot-sazdavaneto-si.html", "text": "Читалище „Братство” в Кюстендил организира два концерта по повод 150 години от създаването си. Това съобщи за  Радио „Фокус” – Кюстендил  Иван Андонов, председател на читалище „Братство”. Първият концерт е на ученици от детската музикална школа към читалището. Той ще започне от 17.30 часа в голямата зала на читалището. Участие ще вземат възпитаници от класовете по пиано, цигулка, китара, акордеон, кларнет и народно пеене с преподаватели Красимира Матуска, Роза Мирчева, Евгени Арсов, Калин Крумов, Любомир Борисов, Костадин Нейков и Адела Харалампиева. В програмата ще прозвучат произведения от български и чужди композитори. От 19.00 часа в зала „Велики учители” на читалището, концерт ще изнесе смесен хор „Братство” с диригент и хормайстор Росица Иванова. В програмата са включени църковнославянски песнопения, творби на класически автори, \r\nВенцеслав ИЛЧЕВ", "date": "2019.05.27", "title": "Кюстендил: Читалище „Братство” организира два концерта по повод 150 години от създаването си"}
{"url": "http://www.focus-news.net/news/2019/05/27/2663097/stara-zagora-dvama-mazhe-sa-v-bolnitsa-sled-sbivane-pred-zavedenie-v-grada-ediniyat-e-s-opasnost-za-zhivota.html", "text": "Двама мъже са настанени в болница след възникнала разпра между тях. Това съобщиха от пресцентъра на  МВР . Рано сутринта на 25 май в полицията бил получен сигнал за пострадал след сбиване пред заведение в Стара Загора. Пристигналите незабавно на място патрули заварили ранените, единият от които – на 34 години, в безпомощно състояние. Според първоначалните данни яростният конфликт между двамата прераснал в сбиване, при което 32-годишният е ранил неколкократно с нож съгражданина си. Тежко раненият е откаран в болница, където медицински екипи продължават да се борят за живота му, а опонентът му е настанен в болница в Казанлък. По случая е образувано досъдебно производство по чл.129 от НК, работата по което продължава под наблюдението на прокуратурата.", "date": "2019.05.27", "title": "Стара Загора:  Двама мъже са в болница след сбиване пред заведение в града, единият е с опасност за живота"}
{"url": "http://www.focus-news.net/news/2019/05/27/2663099/kyustendil-obshtinata-i-obedinen-detski-kompleks-sa-podgotvili-spetsialna-programa-za-denya-na-deteto.html", "text": "Община Кюстендил и Обединен детски комплекс са подготвили специална програма за Деня на детето. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Програмата ще започне от 10.00 часа в парка пред читалище „Братство”. Предвидени са арт-работилници за деца, игри и забавления. В парка пред Художествена галерия „Владимир Димитров – Майстора” ще се проведе церемония по награждаване на победителите в Общинския конкурс  за детско творчество „Кюстендил – това е моят град”. От 11.00 часа на същото място ще започне забавна програма с много песни и танци, а от 12.30 часа ще има фокуси за малки и големи. В 13.00 часа ще проведе състезание с детски автомобили. От 13.00 часа в залата на читалище „Братство” ще започне представяне на училищни театрални продукции. \r\nВенцеслав ИЛЧЕВ", "date": "2019.05.27", "title": "Кюстендил: Общината и Обединен детски комплекс са подготвили специална програма за Деня на детето"}
{"url": "http://www.focus-news.net/news/2019/05/27/2663100/hurriyet-tursko-myusyulmanska-asotsiatsiya-prizova-za-razsledvaneto-na-pozhara-v-dzhamiya-v-germaniya.html", "text": "Турско-мюсюлманската асоциация IGMG призова за пълно и задълбочено разследване на предполагаемото нападение над джамия в западния германски град Хаген от 25 май, съобщава вестник  Hurriyet . \r\n„Призоваваме правоприлагащите органи да проведат бързо и задълбочено разследване, да проследят извършителите и да ги поставят пред скамейката на подсъдимите\", подчертава в изявление председателят на IGMG Кемал Ергун. \r\nДжамията в Хаген понесе сериозни щети, след като неидентифицирано лице запалили кофи за боклук пред религиозната сграда. Кадрите от охранителните камери показаха мъж с две кучета, които са забелязани пред контейнерите преди избухването на пламъците. \r\nГермания е свидетел на нарастващата ислямофобия и омраза към мигрантите през последните години, предизвикани от крайнодесните партии, които използват страхове на хората от бежанската криза и тероризма, твърдят от редакцията. \r\nМиналата година полицията е регистрирала 813 престъпления на омраза срещу мюсюлмани. Най-малко 54 мюсюлмани са били ранени при атаките, извършвани предимно от крайнодесни екстремисти. \r\nГермания, страна с над 81 милиона души, е втората държава в Европа след Франция по брой мюсюлмани. От близо 4,7 милиона мюсюлмани във ФРГ, три милиона са от турски произход. Тереза Герова", "date": "2019.05.27", "title": "Hurriyet: Турско-мюсюлманска асоциация призова за разследването на пожара в джамия в Германия"}
{"url": "http://www.focus-news.net/news/2019/05/27/2663098/evropeyski-izbori-2019-dots-rumyana-kolarova-politolog-nalichieto-na-negativna-tendentsiya-za-gerb-beshe-shansat-koyto-bsp-izpusna.html", "text": "Наличието на негативна тенденция за ГЕРБ беше шансът, който БСП изпусна. Това каза за дневния блок „Добър ден“ на  Радио „Фокус“  политологът доц. Румяна Коларова по повод резултатите от Европейските избори. „През целия този период нямаше нарастване на подкрепата за БСП, освен естествената допълнителна мобилизация, която предхожда всички избори. БСП пропусна шанса си, бидейки вторачена и хипнотизирана от силното желание на лидера на партията Корнелия Нинова и младите активисти около нея за предсрочни избори. Левицата тръгна на евроизборите със заявката за провеждането на предсрочни парламентарни избори, но все пак България е нормална и демократична държава“, обясни тя. Доц. Румяна Коларова уточни, че предсрочните избори не могат да бъдат цел в рамките на предизборна кампания. Те могат да бъдат следствие и резултат, обясни тя. Доц. Коларова отчете, че БСП е в по-добра кондиция, отколкото през 2014 година, но резултатът на евроизборите не е победа за партията.  \r\nМилослава АНГЕЛОВА", "date": "2019.05.27", "title": "Европейски избори 2019: Доц. Румяна Коларова, политолог: Наличието на негативна тенденция за ГЕРБ беше шансът, който БСП изпусна"}
{"url": "http://www.focus-news.net/news/2019/05/27/2663101/sliven-zadarzhan-e-31-godishen-mazh-ot-grada-u-kogoto-e-otkrita-butilka-ot-10-litra-sadarzhashta-technost-i-veshtestvo-na-kasha-koeto-pri-poleviya-test-e-reagiralo-na-metamfetamin.html", "text": "Сливен. За притежание на наркотични вещества е задържан 31-годишен мъж от Сливен. Това съобщиха от пресцентъра на  МВР . На 25 май към 21.00 часа той бил засечен от униформените в района на кв. „Надежда“. При последвалото претърсване открили бутилка от 10 литра, съдържаща течност и вещество на каша, което при полевия тест е реагирало на метамфетамин. По случая е започнато досъдебно производство.", "date": "2019.05.27", "title": "Сливен: Задържан е 31-годишен мъж от града, у когото е открита бутилка от 10 литра, съдържаща течност и вещество на каша, което при полевия тест е реагирало на метамфетамин"}
{"url": "http://www.focus-news.net/news/2019/05/27/2663102/plovdiv-47-godishen-mazh-e-postradal-pri-sbivane-na-ul-petrova-niva.html", "text": "Пловдив. Към 18.00 часа вчера на тел. 112 било съобщено за сбиване на ул. „Петрова нива“ в Пловдив. Това съобщиха от пресцентъра на  МВР . Незабавно насоченият натам патрул на Първо Районно управление на МВР установил, че конфликтът е възникнал между мъже на 35 и 47 години. В резултат на прерасналата физическа саморазправа помежду им пострадал по-възрастният. Оказана му е медицинска помощ. С полицейска заповед 35-годишният е задържан за едно денонощие. Образувана е предварителна проверка по чл. 129 от НК.  \r\nМеждувременно в петък досъдебно производство за причинена средна телесна повреда било образувано в Районно управление на МВР – Стамболийски срещу 20-годишен от Перущица, нанесъл побой на свой 19-годишен съсед. Спрямо извършителя е наложена 24-часова мярка за неотклонение.", "date": "2019.05.27", "title": "Пловдив: 47-годишен мъж е пострадал при сбиване на ул. „Петрова нива“"}
{"url": "http://www.focus-news.net/news/2019/05/27/2663103/varna-chitalishte-prosveta-1927-shte-nagradi-pobeditelite-v-konkursa-ezik-sveshten-na-moite-dedi-na-28-may.html", "text": "Читалище „Просвета 1927“ ще награди победителите в конкурса „Език свещен на моите деди…“ на 28 май. Това съобщи за  Радио „Фокус“ – Варна  читалищният библиотекар Живка Минева. Събитието ще се състои от 16.30 часа в читалището. Конкурсът беше организиран по повод 24 май – Деня на българската просвета и култура и на славянската писменост. Желаещите можеха да изпращат разказ, стих или рисунка по темата. „Около 11 човека имаме участници в конкурса, като 7 от тях са възрастни, 4 са деца до 14 години. Имаме и около двайсет и няколко рисунки на деца, ученици от III до V клас на тема 24 май“, съобщи Живка Минева. Тя обясни, че решението на журито е било изключително трудно, тъй като когато творбите са на деца, емоциите са още по-големи. Живка Минева каза още, че читалището подготвя и редица събития през следващите седмици. Между 13 и 16 юни в кв. „Аспарухово“ ще се проведе традиционният събор „Аспарухово пее и танцува“, като през тази година се навършват и 110 години от официалното обособяване на квартала. \r\nБояна АТАНАСОВА", "date": "2019.05.27", "title": "Варна: Читалище „Просвета 1927“ ще награди победителите в конкурса „Език свещен на моите деди…“ на 28 май"}
{"url": "http://www.focus-news.net/news/2019/05/27/2663105/al-arabiya-izrael-se-saglasi-na-pregovori-s-livan-s-posrednichestvoto-na-sasht.html", "text": "Израел изрази готовност да започне преговори с Ливан с посредничеството на САЩ за разрешаване на спора за морската граница, предизвикан от проучванията за залежи на петрол и газ в Средиземно море, предава телевизионният канал  Al Arabiya . \r\nВ изявление след среща с американския пратеник Дейвид Сатърфийлд ,израелският министър на енергетиката Ювал Щайниц подчерта, че подобни преговори биха могли да бъдат „заблагото на интересите на двете страни в разработването на залежите на природен газ и нефт\" чрез договаряне на граница. \r\nДруга информация по темата не се привежда. Тереза Герова", "date": "2019.05.27", "title": "Al Arabiya: Израел се съгласи на преговори с Ливан с посредничеството на САЩ"}
{"url": "http://www.focus-news.net/news/2019/05/27/2663107/stara-zagora-vav-vtora-mehanizirana-brigada-shte-se-provede-den-na-otvoreni-vrati-na-31-may.html", "text": "На 31 май 2019 г. от 10.00 часа до 13.00 часа във военно формирование 44200 – Стара Загора (до Национална агенция по приходите - клон Стара Загора) от състава на Втора механизирана бригада ще се проведе Ден на отворени врати. Това съобщиха от пресцентъра на  Община Стара Загора . Инициативата е по случай 1 юни – Международен ден на детето.   \r\nДошлите в поделението ще имат възможност да се запознаят с учебно – материалната база на военното формирование, както и с  образци  на бойна техника на въоръжение в Сухопътните войски.  \r\nЩе видят образци на стрелково въоръжение и ще се запознаят с тактико-техническите им данни. \r\nМалчуганите ще могат да наблюдават демонстрации по разглобяване и сглобяване на 7,62 мм автомат „Калашников”, 7,62 мм картечница „Калашников”, 9 мм пистолет „Макаров”. Предвидени са и други интересни занимания.", "date": "2019.05.27", "title": "Стара Загора: Във втора механизирана бригада ще се проведе Ден на отворени врати на 31 май"}
{"url": "http://www.focus-news.net/news/2019/05/27/2663104/marinela-arabadzhieva-shte-bade-ekstradirana-u-nas.html", "text": "Съпругата на бизнесмена Ветко Арабаджиев - Маринела, ще бъде екстрадирана у нас. Това научи  „Фокус“  от свои източници. В момента тя се намира в арест, а съдебните власти в Испания очакваха допълнителни документи за обвиненията срещу нея в България, преди да решат дали да я екстрадират. Агенция „Фокус“ припомня:  Ветко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места. По делото е обвинен и синът им – Вълчо, който бе пуснат от ареста под гаранция от половин милион лева. \r\nВ началото на месеца бизнесменът Ветко Арабаджиев, който е обвинен в това, че е бил лидер на престъпна група за данъчни престъпления и пране на пари, бе върнат под конвой от Испания в България. На следващия ден съдът взе решение да остави Арабаджиев за постоянно в ареста.", "date": "2019.05.27", "title": "Маринела Арабаджиева ще бъде екстрадирана у нас"}
{"url": "http://www.focus-news.net/news/2019/05/27/2663110/ognyan-tsenkov-kmet-na-vidin-moyat-lichen-angazhiment-e-da-podkrepyam-talantlivite-detsa-na-vidin.html", "text": "Моят личен ангажимент е да подкрепям талантливите деца на Видин. Това каза кметът на Община Видин Огнян Ценков след като направи лично дарение във връзка с участието на ученици в Европейския младежки музикален фестивал „Силата на песента“, предаде репортер на  Радио „Фокус“ – Видин . Той дари пари на среща с директора на СУ „Св. св. Кирил и Методий“ Бисерка Каменова. „Правя това дарение с поздравления към нашите ученици от СУ „Св. св. Кирил и Методий“ и с пожелание за успех. Сигурен съм, че те ще се представят добре, затова с радост откликвам на тази потребност и съм удовлетворен, че мога да помогна“, заяви Огнян Ценков. Фестивалът ще се проведе от 2 до 4 юни в комплекс „Камчия“, в близост до град Варна и в него ще вземат участие 14 ученици и 4 учители от училището по изкуства. Събитието е под патронажа на министъра на образованието и науката, а негов организатор е Секцията на училищата с профилирано и разширено изучаване на музика в Република България към Асоциацията на европейските музикални училища. \r\nБисерка Каменова, директор на СУ „Св.св.Кирил и Методий“ благодари на видинския кмет и посочи, че без неговата помощ учениците не биха могли да участват във фестивала. \r\nЗа четвърта поредна година Огнян Ценков прави всеки месец месечно дарение, подпомагайки  деца и млади хора от Общината. \r\nАнна ЛОЗАНОВА", "date": "2019.05.27", "title": "Огнян Ценков, кмет на Видин: Моят личен ангажимент е да подкрепям талантливите деца на Видин"}
{"url": "http://www.focus-news.net/news/2019/05/27/2663109/kyustendil-na-teritoriyata-na-obshtinata-zapochva-treniraneto-sreshtu-chereshova-muha.html", "text": "На територията на община Кюстендил започва тренирането срещу черешова муха. Това каза пред  Радио „Фокус” – Кюстендил  Милена Коцева, експерт към Областна дирекция по безопасност на храните в Кюстендил. Според законодателството за защита на растенията е задължително да се използват  препарати които са регистрирани при съответните култури и вредители, в регистрираните дози на препаратите, без да се завишават. Беритбата на плодовете трябва да става след изтичане на карантинните срокове на прилаганите препарати. Шест са регистрираните инсектициди за борба срещу черешовата муха. С най-голям карантинен срок – 14 дни, са „Калипсо“ и “ Имидан“. Без карантинен срок е препаратът „Натуралис“. „За борба с черешовата муха в Кюстендилска община масово се използваше инсектицида БИ 58 с активно вещество диметоат. От 17 януари 2018 година  влезе в сила  Регламент (ЕС) 2017/1135 по отношение на максимално допустимите граници на остатъчни вещества от диметоат и ометоат в продукти, според който при череши максимално допустими граници на остатъчни вещества диметоат е до 0,02 мг/кг. Това означава, че дори да се обират черешите след изтичане на карантинния срок на диметоата, в продукцията пак ще се открива диметоат над новите максимално допустими стойности. Такава продукция не може да се реализира на българските и европейските пазари”, каза Милена Коцева. \r\nВенцеслав ИЛЧЕВ", "date": "2019.05.27", "title": "Кюстендил: На територията на общината започва тренирането срещу черешова муха"}
{"url": "http://www.focus-news.net/news/2019/05/27/2663113/burgas-apelativen-sad-potvardi-vremennata-myarka-zadarzhane-pod-strazha-spryamo-ruska-grazhdanka-izdirvana-ot-ruskite-vlasti-za-izmami-v-osobeno-golemi-razmeri.html", "text": "Бургаският апелативен съд потвърди временната мярка „задържане под стража“ за срок до 40 дни спрямо Елена М., издирвана от руските власти за измами в особено големи размери. Това съобщиха от пресцентъра на  Апелативен съд – Бургас . Престъпленията са извършени на територията на Руската Федерация, в периода от 16.04.2013 г. – до септември 2014 г. (за сумата от 19 милиона руски рубли), съответно месец март 2015 г, и месец август 2015г. (за сумата от близо 500 000 щатски долара). Деянията са престъпления по наказателния кодекс на молещата държава – Руската Федерация и по Българското наказателно право. В Руската федерация максималното наказание за „мошеничество“ е 10 години лишаване от свобода. Предвидените в  българския НК наказания са „лишаване от свобода“ за срок от 1 г. до 8 г. и „лишаване от свобода“ за срок от 3 г. до 10 г. Апелативният съд сподели становището на ОС-Бургас, че единствено мярката „временно задържане“ би била адекватна и може да обезпечи участието на исканото лице в производството по екстрадиция. Елена М. не е българска гражданка, има статут на постоянно пребиваващ, който й дава възможност във всеки един момент да напусне страната. Исканата от защитата мярка „домашен арест“ не би могла  осигури в пълна степен и да гарантира личното присъствие на чуждата гражданка в инициираното от руските съдебни власти екстрадиционно производство. \r\nОпределението е окончателно.", "date": "2019.05.27", "title": "Бургас: Апелативен съд потвърди временната мярка „задържане под стража“ спрямо руска гражданка, издирвана от руските власти за измами в особено големи размери"}
{"url": "http://www.focus-news.net/news/2019/05/27/2663083/reuters-ot-gsdp-postaviha-usloviya-za-ostavaneto-si-v-golyamata-koalitsiya-sled-evropeyskite-izbori.html", "text": "В отговор на катастрофалните резултати от изборите за новия състав на Европейския парламент, от Германската социалдемократическа партия (ГСДП) поискаха нов, убедителен подход в коалицията с консервативния Съюз (ХДС/ХСС) на канцлера Ангела Меркел и сигнализираха, че в близко време може да се стигне до излизането на партията от голямата коалиция в Берлин, предава  Reuters . \r\nСлед изборната нощ вицепредседателят на ГСДП Ралф Щайгнер, лидерът на младежкото крило на социалдемократите Кевин Кунерт и депутатът Матиас Мирш предупредиха, че избирателите са уморени от липсата на яснота от страна на партията. \r\n„Нуждаем се от... смелостта да коригираме нашия курс там, където е необходимо. За нашата работа в голямата коалиция това означава ГСПД без страх”, цитира агенцията думите им. Подчертава се, че тримата не призовават открито за излизане на партията от голямата коалиция на Меркел, но дават ясно да се разбере, че търпението им намалява. \r\n„Голямата коалиция има крайна дата: най-късно през септември 2021 г., а ако е необходимо и по-рано. Не сме се записали за (дългосрочен) абонамент с консерваторите“, отбелязват социалдемократите.  \r\nЛидерът на ГСПД Андреа Налес, под силен натиск да постигне изборни успехи или да се откаже от поста си, се опита да консолидира властта си в в неделя, като увери, че възнамерява да остане в коалицията и да настоява за повече социални политики. Тереза Герова", "date": "2019.05.27", "title": "Reuters: От ГСДП поставиха условия за оставането си в голямата коалиция след европейските избори"}
{"url": "http://www.focus-news.net/news/2019/05/27/2663112/dobrich-neizvestni-litsa-sa-otkradnali-polovin-kilogram-zlato-12-000-leva-i-chasovnitsi-ot-chasten-imot.html", "text": "Неизвестни лица са откраднали половин килограм златни накити, огромна сума пари и мъжки ръчни часовници от частен дом в Добрич. Това съобщиха от  Областната дирекция на МВР . Кражбата е извършена около 01.45 часа вчера. Частният имот се намира на територията на ж.к. „Строител”. По данни на тъжителя е извършена кражба на 500 грама златни накити, сумата от 12 000 лева и мъжки часовници. По случая е образувано досъдебно производство.", "date": "2019.05.27", "title": "Добрич: Неизвестни лица са откраднали половин килограм злато, 12 000 лева и часовници от частен имот"}
{"url": "http://www.focus-news.net/news/2019/05/27/2663106/bryuksel-premierat-boyko-borisov-shte-uchastva-v-neformalna-rabotna-vecherya-na-darzhavnite-i-pravitelstvenite-rakovoditeli-na-es-v-bryuksel-na-28-may.html", "text": "Премиерът Бойко Борисов ще участва в Неформална работна вечеря на държавните и правителствените ръководители на Европейския съюз (ЕС) в Брюксел утре, 28 май. Това съобщиха от  правителствената информационна служба . \r\nСлед изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС.", "date": "2019.05.27", "title": "Брюксел: Премиерът Бойко Борисов ще участва в Неформална работна вечеря на държавните и правителствените ръководители на ЕС в Брюксел на 28 май"}
{"url": "http://www.focus-news.net/news/2019/05/27/2663114/obshtinskiyat-savet-v-kazanlak-shte-provede-svoeto-redovno-54-to-zasedanie-na-28-may.html", "text": "Общинският съвет (ОбС) в Казанлък ще проведе своето редовно 54-то заседание от 09.30 часа на 28 май, предаде кореспондент на  Радио „Фокус” . В дневния ред на сесията са включени 22 точки за разглеждане и едно питане на общински съветник към кмета на Общината.  \r\nСред акцентите на заседанието на ОбС са и три точки, в които предстои да бъдат разгледани предложенията на кмета Галина Стоянова за удостояване със званието „Почетен гражданин на Казанлък” на Старозагорския митрополит Киприан и с вписване в Почетната книга на Казанлък на Веселин Шивачев и Мария Стоянова. Званията се присъждат по повод Празника на Казанлък и в съответствие с Наредбата за символиката на Община Казанлък, за именуване и преименуване на обекти с общинско значение и за паметниците и другите възпоменателни знаци на територията на общината. Решенията ще бъдат взети по време на утрешното редовно заседание на ОбС в Казанлък, а церемонията по награждаването ще се състои в рамките на Тържествената сесия на 31 май. \r\nПредложението за удостояване на Старозагорския митрополит Киприан със званието „Почетен гражданин на град Казанлък“ е за личност, допринесла за развитието и просперитета на Казанлък в духовната сфера и културното наследство, както и за укрепването на баланса между различните вероизповедания. \r\nСтарозагорският митрополит Киприан (Огнян Добринов Казанджиев) е роден през 1976 г. в Казанлък. През 1995 г. завършва средно музикално образование в Казанлък. През 1996 г. приема монашеството в Рилския манастир. През същата година, в Павел баня е ръкоположен за йеродякон и за йеромонах в Стара Загора. \r\nСледва в Богословския факултет при СУ „Св. Климент Охридски“ и през 2003 г. е възведен в архимандритско достойнство. Няколко години след това, през 2006, е изпратен на послушание от Светия Синод като протосингел на епархията на САЩ, Канада и Австралия. \r\nПрез 2016 г. той е избран за Старозагорски митрополит. \r\nМитрополит Киприан донесе благодатния огън от Божи гроб за 140-годишнина от Освобождението на България. \r\nЕдно от предложенията за вписване в почетната книга на Казанлък е за Веселин Шивачев за принос и постижения в образованието, изкуството и културата. \r\nВеселин Шивачев отдава живота си за развитието на Казанлък. Работи като преподавател и ръководител, администратор и организатор, бил е и директор на Детска музикална школа. Автор е на книгите „Музикалният театър на Казанлък“ и „Извор на таланти“. В момента подготвя сборник посветен на 160-годишнина от основаването на читалище „Искра-1860“. \r\nДругото предложение за вписване в почетната книга е за Мария Стоянова за обществено-полезна дейности, постижения в изкуството и културата. \r\nМария Стоянова започва творческия си път като балерина и е изиграла множество главни роли в над 25 оперни и оперетни спектакъла. 27 години пее в хор, а от 12 е професионална актриса в театър „Любомир Кабакчиев“. Има издадена и автобиографична книга „Един живот и още нещо“. \r\nСлавяна ГАЙДАРОВА", "date": "2019.05.27", "title": "Общинският съвет в Казанлък ще проведе своето редовно 54-то заседание на 28 май"}
{"url": "http://www.focus-news.net/news/2019/05/27/2663116/dobrich-48-godishen-buystvasht-i-piyan-mazh-e-bil-zadarzhan-za-zaplahi-sled-semeen-skandal-v-selo-tsarkva.html", "text": "48-годишен буйстващ и пиян мъж е бил задържан късно снощи в село Църква, след подаден сигнал за отправяне на закани и обиди към приятелката му и дъщеря й. Това съобщиха от пресцентъра на  Областната дирекция на МВР . Около 23.10 часа снощи е получено съобщение за възникнал семеен скандал в частен имот на територията на селото. На място е установено, че 48-годишният мъж в нетрезво състояние, освен че е отправял закани и обиди, е използвал и физическа сила срещу беларуска гражданка, с която живее на семейни начела и дъщеря й. При пристигане на полицейските служители, мъжът е оказал съпротива и е нападнал единия уениформен. Чрез използването на физическа сила и помощни средства, извършителят на деянието е задържан. Работата по случая продължава.", "date": "2019.05.27", "title": "Добрич: 48-годишен буйстващ и пиян мъж е бил задържан за заплахи след семеен скандал в село Църква"}
{"url": "http://www.focus-news.net/news/2019/05/27/2663115/sofiya-ot-28-may-zapochva-remont-na-bul-prezident-linkaln-v-kv-ovcha-kupel.html", "text": "От 28 май започва ремонт на бул. \"Президент Линкълн\" в кв. „Овча купел“. Това съобщиха от пресцентъра на  Общината . Строително-ремонтните дейности започват от ул.“Карел Трънка“ до ул.“Сребърни звънчета“, като ще се работи на етапи до ул. \"Зеленика\" при метростанцията, която се изгражда в момента.  \r\nОт 28 май до 28 юни 2019г. се затваря за ремонт участъка от бул.“Президент Линкълн“ от ул.“Карел Трънка“ до ул.“Д-р П. Димков“. Стеснява се трасето от булеварда между ул.“Д-р П. Димков“ и ул.“Сребърни звънчета“, като движението ще се извършва двупосочно по едното пътно платно.  \r\nРемонтът обхваща 3.24 км и включва подмяна на асфалтовата настилка на пътните платна, изграждане на тротоари там, където липсват и обновяване на съществуващите от двете страни на булеварда. Подменят се бордюрите, като при входове ще бъдат понижени. Обновява се уличното осветление.  \r\nПодменят се и антипаркинг колчетата по цялата дължина на двата тротоара. Всички пешеходни пресичания ще са с понижени бордюри и тактилни плочи в помощ на хората с увредено зрение.  \r\nНови светофарни уредби се поставят на трите регулирани кръстовища.  \r\nРемонтът на бул.“Линкълн“ се извършва по съществуващото положение на пътя като се запазват габаритите на пътните платна.  \r\nЗа времето на ремонта се изместват автобусни спирки „пазара „Овча купел“ на бул. „Президент Линкълн“ след ул. „Сребърни звънчета“ в посока бул. „Никола Мушанов“ и на автобусна спирка „ж.к. Овча купел – 2“ в посока крайна-начална спирка на автобусни линии №№ 11, 60, 73, 102 и нощта линия №3.  \r\nСтойността на проекта е 4,8 млн. лв. с ДДС. Срокът на изпълнение по договор е 168 дни. Фирмата - изпълнител е ГБС- Инфраструктурно строителство.", "date": "2019.05.27", "title": "София: От 28 май започва ремонт на бул. \"Президент Линкълн\" в кв. „Овча купел“"}
{"url": "http://www.focus-news.net/news/2019/05/27/2663117/burgas-ot-28-may-se-vazobnovyava-dvizhenieto-na-troleybusnite-linii-t1-i-t2.html", "text": "„Бургасбус“ ЕООД съобщава, че от 28.05.2019 г. (вторник) се възобновява движението на линии Т1 и Т2, съобщиха от пресцентъра на  Община Бургас . Напълно възстановена е контактната мрежа по бул. „Захари Стоянов“, която бе сериозно пострадала след криминалния инцидент срещу строителна техника на фирмата, изпълняваща ремонта на пътната артерия, свързваща най-големия жилищен комплекс „Меден рудник“ с централната част на Бургас. \r\nОт утре се връща обичайния график на разписанието на автобусите Б11 и Б12, които временно бяха поели трафика на тролейбусните линии.", "date": "2019.05.27", "title": "Бургас: От 28 май се възобновява движението на тролейбусните линии Т1 и Т2"}
{"url": "http://www.focus-news.net/news/2019/05/27/2663108/sofiya-otstranyavat-se-nedobre-izvarsheni-remontni-raboti-po-ul-graf-ignatiev-ploshtadite-slaveykov-garibaldi-i-gradinata-na-sv-sedmochislenitsi.html", "text": "По ул. „Граф Игнатиев“, площадите „Славейков“, „Гарибалди“ и градината при храм „Св. Седмочисленици“ в София се отстраняват недобре извършени работи, констатирани от надзора и възложителя. Това съобщиха от пресцентъра на  Столична община . В рамките на утрешния ден представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15“, каза директорът на дирекция „Транспортна инфраструктура“ Даниел Евлогиев. Ако недобре извършените дейности не бъдат отстранени до 28 май, ще бъде наложена санкция за качество.    \r\nПо искане на кмета на София допълнително ще бъдат монтирани дървени скари за сядане на всички каменни пейки на пл. „Славейков“. Бронзовата пейка с Петко и Пенчо Славейкови ще бъде върната на мястото й веднага след приключване на реставрацията. Възстановен е фонтанът, който ще бъде пуснат след въвеждане в експлоатация от главния архитект на Столична община.  Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“. „В началото на април разширеният експертен съвет по устройство  на територията възложи смяна на ограничителите на трамвайното трасе. Гранитните ограничители ще бъдат подменени с чугунени боларди. Демонтажът и монтажът ще бъдат извършени допълнително безплатно от изпълнителя“, поясни инж. Евлогиев.", "date": "2019.05.27", "title": "София: Отстраняват се недобре извършени ремонтни работи по ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“"}
{"url": "http://www.focus-news.net/news/2019/05/27/2663118/tass-v-hod-e-evakuatsiya-na-zhelezopatna-gara-v-bryuksel-zaradi-zaplaha-ot-bomba.html", "text": "Властите в Брюксел разпоредиха евакуация на Северната железопътна гара  заради заплаха от експлозия на бомба, предава  TACC , като се позовава на местни медии.  \r\n„Полицията разпореди евакуацията на гарата във връзка с постъпен сигнал за бомба, заложена на гарата“, става ясно от доклад на местна телевизия. Движението на влаковете по главната железопътна линия на Брюксел - между северните и южните гари – е преустановено, а ако паузата се окаже продължителна,  може да се стигне до сериозни проблеми в трафика в целия град.  \r\nВ Белгия през последните години са получени повече от сто фалшиви сигнала за взривни устройства на обществени места. Полицията твърди, че успява да задържи до една трета от авторите на подобни сигнали. Обикновено, като наказание, съдът им налага глоби, които могат да надхвърлят няколко десетки хиляди евро, в зависимост от размера на причинената вреда. Тереза Герова", "date": "2019.05.27", "title": "ТАСС: В ход е евакуация на железопътна гара в Брюксел заради заплаха от бомба"}
{"url": "http://www.focus-news.net/news/2019/05/27/2663119/prezidentat-rumen-radev-i-saprugata-mu-desislava-radeva-shte-badat-domakini-na-traditsionniya-abiturientski-bal-za-mladezhi-v-neravnostoyno-polozhenie.html", "text": "На 30 май ще се проведе традиционният абитуриентски бал за младежи в неравностойно положение. Това съобщиха от  прессекретариата на държавния глава . Събитието е част от благотворителната инициатива на държавния глава „Подкрепи една мечта“.  \r\nБалната вечер ще започне в 20.00 часа, в Дом 2 на резиденция „Бояна“.  Президентът Румен Радев и неговата съпруга Десислава Радева ще посрещнат над 100 зрелостници от випуск 2019, които са израснали в социални услуги.  \r\nЗа пореден път екипът на продуцентска компания „Дрийм Тийм Прадакшънс” организира благотворително артистичната програма. Мария Илиева, Миро, Любо Киров, Орлин Павлов, Михаела Маринова, Йоана, Маги Джанаварова, Нели Петкова, Рафаел Пашамов, групите Б.Т.Р. и Д2, Део и Моисей и танцов ансамбъл „Пламъче“ ще подкрепят президентската инициатива.  \r\nАбитуриентката Йоанна Найденова, която завършва училището за ученици с нарушено зрение „Луи Брайл“, и Маги Джанаварова са подготвили специално дуетно изпълнение, с което ще започне празничната вечер. За доброто настроение ще се погрижат актьорите Любомир Нейков, Руслан Мъйнов, Петьо Петков – Шайбата и Васил Драганов. С благопожелания към абитуриентите ще се включат и артистите Владимир Пенев, Десислава Бакърджиева и Моню Монев.", "date": "2019.05.27", "title": "Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение"}
{"url": "http://www.focus-news.net/news/2019/05/27/2663121/burgaski-vetrohodtsi-specheliha-novi-medali-pri-barzite-lodki-v-klas-orc-a-na-varna-channel-cup.html", "text": "Бургаското ветроходство спечели нови медали и показа, че през последните години тук се прави българската мода в този спорт. Яхта Krone One заслужи първото място при бързите лодки в Клас ORC A на Varna Channel Cup. Това съобщиха от пресцентъра на  Община Бургас . Купата вдигна преобладаващо бургаският екипаж в състав: Румен Котов, Мишо Копанов, Атанас Иванов, Дамян Петков, Мариета Зайкова, Вяра Михалева. Състезанието открива сезона при киловите яхти. В него тази година участваха над 30 лодки, а Krone One беше дебютант. \r\nПри бавните лодки първо място в Клас IRC 2 и Клас ORC B спечели яхта WASABI с шкипер Валентин Николов от Черноморец – Бургас.", "date": "2019.05.27", "title": "Бургаски ветроходци спечелиха нови медали при бързите лодки в Клас ORC A на Varna Channel Cup"}
{"url": "http://www.focus-news.net/news/2019/05/27/2663120/evropeyski-izbori-2019-sofiya-25-ir-gerb-3186-bsp-2668-vmro-1097-demokratichna-balgariya-1044-pri-100-obraboteni-protokoli.html", "text": "ГЕРБ печели в 25 Избирателен район в София с 31.86% от гласовете. БСП получават 26.68%, ВМРО - 10.97%, Демократична България - 10.44%. Това показват данните от 100% обработени протоколи в Районната избирателна комисия, сочи справка на сайта  ЦИК . След тях се нарежда „Воля“ с 3.08%, Десислава Иванчева - с 3.04%, ДПС с 2.6%, Минчо Куминев - 1.92% и Път на младите (НДСВ и Новото време) - с 1.59%. Агенция „Фокус“  припомня: На предходните европейски избори през 2014 г. в 25-и избирателен район София ГЕРБ получава 40.33%, „Коалиция за България“ - 18.01%, Реформаторски блок - 10.98%, „България без цензура“, ВМРО, ЗНС, „Гергьовден“ - 8.73%, АБВ - 5.30%. \r\nНа европейските избори през 2009 г. в 25-и избирателен район София ГЕРБ получава 34.73%, „Коалиция за България“ - 18.65%, „Синята коалиция“ - 13.72%, НДСВ - 10.45%, „Атака“ - 6.46%. \r\nНа първите европейски избори у нас през 2007 г. в 25-и избирателен район София ГЕРБ получава 31.21%, ПЕС – БСП и ДСХ - 23.88%, „Атака“ - 11.25%, ДСБ - 10.34%, СДС - 7.22%.", "date": "2019.05.27", "title": "Европейски избори 2019: София 25 ИР: ГЕРБ - 31.86%, БСП - 26.68%, ВМРО - 10.97%, Демократична България - 10.44%, при 100% обработени протоколи"}
{"url": "http://www.focus-news.net/news/2019/05/27/2663084/afp-britanskiyat-premier-prizna-mnogo-razocharovashtiya-rezultat-ot-glasuvaneto-za-ep.html", "text": "Министър-председателят на Обединеното кралство Тереза Мей изрази съжаление за „много разочароващия\" резултат от изборите за Европейски парламент, на които водените от нея тори понесоха тежка загуба от Партия „Брекзит“ на Найджъл Фарадж, предава  AFP . \r\n„Много разочароваща нощ за консерваторите. Това показва значението на намирането на сделка за Брекзит и аз искрено се надявам тези резултати да фокусират умовете в парламента\", подчерта Мей. Тереза Герова", "date": "2019.05.27", "title": "AFP: Британският премиер призна „много разочароващия\" резултат от гласуването за ЕП"}
{"url": "http://www.focus-news.net/news/2019/05/27/2663125/burgas-okrazhna-prokuratura-predade-na-sad-mazh-obvinen-v-ubiystvoto-na-saprugata-si-izvarsheno-s-osobena-zhestokost.html", "text": "Окръжна прокуратура – Бургас предаде на съд Манол М. Той е обвинен за това, че на 19.10.2018 г. в къща, в гр. Бургас, умишлено умъртвил съпругата си, чрез нанасяне на множество удари с чук в областта на главата на пострадалата, довели до тежка черепно – мозъчна травма, в следствие на което настъпила смъртта й, като деянието е извършено с особена жестокост. Това съобщиха от пресцентъра на  Окръжна прокуратура - Бургас .  \r\nНа 19.10.2018 г. екип на спешна помощ получават сигнал, че  мъж е убил жена си в бургаския квартал „Сарафово“. След пристигането си  медицинския екип установя  къща, като на тротоара пред нея е стоял мъж, който е махал с ръка. След слизането на екипа от линейката, същите виждат,че това е мъж на около 70 години, видимо спокоен. Той казал на шофьора на линейката да изключи сирената и лампата, защото я бил убил, да не се притесняват - вече била мъртва, защото я убил с чук, като нанесъл 10 удара. Медиците го попитали дали говори сериозно, а мъжът отговорил, че е сериозен, че е убил жена си с 10 удара с чук и че още дишала, като я задушил с възглавница. Медиците забелязали, че по горната дреха на мъжа имало капки от кръв. Те попитали мъжа, какво е станало и дали е имало скандал, а той отвърнал,че не са се карали, издебнал я да излезе от банята, да седне да си суши косата със сешоара, за да имало шум и я ударил 10 пъти с чук в главата. Мъжът попитал защо идва линейка, а не полиция - която е трябвало да го закопчае. Предложил да им покаже къде е станало всичко. Повел целия медицински екип през двора на имота към къщата. От входната врата са влезли в антре, след това  продължили по коридор и влезли  в спалня на първи партерен етаж. В стаята откриват труп на жена с окървавена и размазана дясна половина на лицето, без признаци на живот. Медиците отново попитали мъжа, защо е убил жената и той отговорил, че го е дразнела и най-накрая я издебнал, защото благодарение на нея е лежал в психиатрично здравно заведение и това влошило отношенията с дъщеря им. Лекарският екип е констатирал смъртта на жената с кардиограма, а мъжът е предоставил личната карта на починалата. В това време е пристигнала и полицията.  \r\nОкръжен съд – Бургас е насрочил заседанието си за 28.05.2019 г.", "date": "2019.05.27", "title": "Бургас: Окръжна прокуратура предаде на съд мъж, обвинен в убийството на съпругата си, извършено с особена жестокост"}
{"url": "http://www.focus-news.net/news/2019/05/27/2663128/sport-petra-kvitova-se-otkaza-ot-uchastie-v-rolan-garos.html", "text": "Петра Квитова стана поредната състезателка, която отказа участие от Откритото първенство на САЩ в последния момент. Причината са болки в лявата ръка, поясни чехкинята с пост в социалните мрежи.  \r\nДнес Квитова трябваше да играе срещу Сорана Кърстя. Мястото ѝ в основната схема бе заето от Кая Юван от Словения. \r\nПрез последните дни участие от Ролан Гарос отказаха  Сам Куери и Феликс Оже-Алиасим.", "date": "2019.05.27", "title": "Спорт: Петра Квитова се отказа от участие в Ролан Гарос"}
{"url": "http://www.focus-news.net/news/2019/05/27/2663129/vitseprezidentat-iliyana-yotova-shte-otbelezhi-s-balgarite-vav-frankfurt-denya-na-balgarskata-prosveta-i-kultura-i-na-slavyanskata-pismenost.html", "text": "Вицепрезидентът Илияна Йотова заминава за Франкфурт на Майн, където ще бъде официален гост на традиционното тържествено отбелязване от българската общност на Деня на българската просвета и култура и на славянската писменост. Това съобщиха от  прессекретариата на държавния глава .  \r\nРаботното посещение на вицепрезидента във Федерална Република Германия е по покана на почетния консул на Република България във Федерална провинция Хесен Инго-Ендрик Ланкау и на българската общност.  \r\nТържественото честване, на което ще присъстват и представители на германските официални власти, ще се състои във вторник, 28 май. Същия ден Илияна Йотова ще разговаря с представители на българската общност и с кмета на Франкфурт на Майн Петер Фелдман. Във Висбаден вицепрезидентът ще се срещне с министъра по федералните и европейските въпроси на провинция Хесен Лусия Путрих.   \r\nНа 29 май, сряда, Илияна Йотова ще разговаря с президента на регионалния парламент на Хесен Борис Райн. Предвидена е среща на вицепрезидента с председателя на Управителния съвет на „Фрапорт“ АД Стефан Шулте.", "date": "2019.05.27", "title": "Вицепрезидентът Илияна Йотова ще отбележи с българите във Франкфурт Деня на българската просвета и култура и на славянската писменост"}
{"url": "http://www.focus-news.net/news/2019/05/27/2663127/the-straits-times-iran-mozhe-da-potopi-amerikanskite-voenni-korabi-s-tayno-orazhie-tvardi-predstavitel-na-voennite-na-teheran.html", "text": "С нарастването на напрежението между САЩ и Иран иранският външен министър Мохамад Джавад Зариф заяви в неделя, че страната ще се защити. \r\nИран може да потопи американските военни кораби, изпратени в региона на Персийския залив, с помощта на ракети и „тайни оръжия\". Това предупреди представител на военните на близкоизточната ислямска република, отбелязва сингапурското издание  The Straits Times . \r\nВ петък САЩ обявиха разполагането на допълнителни 1500 войници в Близкия изток, определяйки решението си като стъпка към укрепване на защитата си срещу Иран. „Америка ... изпраща два военни кораба в региона. Ако извършат и най-малката глупост, ние ще изпратим тези кораби на дъното на морето заедно с техния екипаж и самолети, използвайки две ракети или две нови тайни оръжия\", увери генерал Мортеза Корбани, съветник на иранското военно командване. \r\nДействията на САЩ са в отговор на нарастващата ескалация на напрежението с Иран. На 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва  разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\". \r\nЗападните експерти твърдят, че Иран често преувеличава арсенала си от оръжия, въпреки че са налице опасения за ракетната  програма на страната и по-специално за тези с голям обсег на действие. Тереза Герова", "date": "2019.05.27", "title": "The Straits Times: Иран може да потопи американските военни кораби с „тайно оръжие\", твърди представител на военните на Техеран"}
{"url": "http://www.focus-news.net/news/2019/05/27/2663122/evropeyski-izbori-2019-stoycho-stoychev-politolog-sotsiologicheski-agentsii-se-opitaha-da-pravyat-propaganda-predi-izborite-vnushavayki-che-bsp-vodi-pred-gerb.html", "text": "Някои от социологическите агенции се опитаха да правят пропаганда преди евроизборите, внушавайки, че БСП води пред ГЕРБ. Това каза за дневния блок „Добър ден“ на  Радио „Фокус“  политологът Стойчо Стойчев, като уточни, че причината за това е да бъдат спечелени конформистки настроените избиратели, които гласуват винаги с евентуалния победител на избори. Ниската избирателна активност беше очаквана, защото в България в момента няма остро обществено противопоставяне, което да доведе до по-висока избирателна активност, обясни той. “2 млн. се очакваше да гласуват на тези избори. ГЕРБ запази електоралното си присъствие от 2014 година от порядъка на 600 000 гласа, БСП също между 450-500 000 гласа. Единствената изненада по отношение на гласовете е ДПС, които към момента по данните на Централната избирателна комисия имат точно 300 000 гласа, което е под прогнозите за партията. Интересно е да се види защо губят близо 90 000 гласа на тези Европейски избори. По-лошият резултат на ДПС обуславя и втория мандат на ВМРО. Преди изборните данни се очакваше Движението за права и свободи да има около 4 мандата в ЕП и съответно ВМРО – 1. В момента съотношението е 3 за ДПС и 2 за ВМРО”, отбеляза Стойчо Стойчев. Според него въпреки че изборните резултати се разминаха с прогнозите на повечето социологически агенции, те бяха очаквани.  \r\nМилослава АНГЕЛОВА", "date": "2019.05.27", "title": "Европейски избори 2019: Стойчо Стойчев, политолог: Социологически агенции се опитаха да правят пропаганда преди изборите, внушавайки, че БСП води пред ГЕРБ"}
{"url": "http://www.focus-news.net/news/2019/05/27/2663123/evropeyski-izbori-2019-aleksandar-andreev-tsik-ima-zabavyane-v-obrabotvaneto-na-izbornite-knizha-vav-vratsa-zaradi-greshno-popalnen-protokol-v-edna-ot-sektsiite.html", "text": "Има забавяне в обработването на изборните книжа във Враца заради грешно попълнен протокол. Това каза за  Агенция „Фокус“  говорителят на ЦИК Александър Андреев. \r\n„Доколкото разбрах във Враца е имало някакво забавяне в отчитането на проколите. Но разговаряхме с комисията и уверението е, че колегите действам максимално бързо, за да може да приключи всичко в срок, без да има напрежение в Секционните избирателни комисии“, заяви Андреев. Като причина за забавянето той посочи грешки в протокол на една от секциите. „И това е довело до необходимостта отново да бъде попълнен протокол – сгрешеният да бъде върнат, да бъде предоставен нов“, каза още той. „Другото, което е, че някои от Секционните избирателни комисии са оставили една част от книжата, които трябва да предадат, в самостоятелен плик в чувалите. И в тази връзка също се е наложило РИК да предприеме съответните действия. Но в момента всичко е финализирано и би трябвало тези 18 секции във Враца максимално бързо да бъдат обработени“, посочи Андреев. \r\nВъв връзка с отчитането на гласовете от машинното гласуване говорителят на ЦИК подчерта, че в няколко секции има проблеми. „Но това ще е въпрос на анализ на предадените на 100% протоколи от СИК“, обясни Андреев. \r\nЦветелина СИМЕОНОВА", "date": "2019.05.27", "title": "Европейски избори 2019: Александър Андреев, ЦИК: Има забавяне в обработването на изборните книжа във Враца заради грешно попълнен протокол в една от секциите"}
{"url": "http://www.focus-news.net/news/2019/05/27/2663132/blagoevgrad-184-proverki-po-spazvane-na-razporedbite-na-trudovoto-zakonodatelstvo-e-izvarshila-direktsiya-inspektsiya-po-truda-blagoevgrad-prez-april.html", "text": "184 проверки по спазване на разпоредбите на трудовото законодателство е извършила Дирекция „Инспекция по труда“-Благоевград през април. Това каза пред  Радио „Фокус“-Пирин  Славянка Симитчийска, директор на Дирекция „Инспекция по труда“-Благоевград. По думите й във връзка с постъпили сигнали на граждани са извършени 16 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовото правоотношение, работа без трудови договори, неизплатени командировъчни на шофьорите в отрасъл „Транспорт“ и полагане на извънреден труд“, каза още Славянка Симитчийска. Тя посочи, че са извършени 2 проверки във връзка с разследване на трудова злополука. „Те са в отрасъл „Дърводобив“ и отрасъл „Сметопочистване“, добави Славянка Симитчийска. Тя допълни, че по време на проверките са констатирани 853 нарушения, от които  518 от нарушенията са свързани с нарушения на здравословните и безопасните условия на труд. „Тези нарушения са свързани с организацията на обученията и инструктажите, липса на актуални ел. измервания, липса на осигурени ЛПС и други“, каза още Симитчийска. \r\nДенис НИКИФОРОВ", "date": "2019.05.27", "title": "Благоевград: 184 проверки по спазване на разпоредбите на трудовото законодателство е извършила Дирекция „Инспекция по труда“-Благоевград през април"}
{"url": "http://www.focus-news.net/news/2019/05/27/2663134/plovdiv-83-godishna-zhena-e-s-opasnost-za-zhivota-sled-kato-e-bila-blasnata-ot-lek-avtomobil-na-bul-hristo-botev.html", "text": "83-годишна жена е с опасност за живота, след като е била блъсната от лек автомобил на бул. „Христо Ботев“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е получен към 13.00 часа. По първоначални данни, 83-годишна пешеходка е пресякла неправилно пътното платно и е била блъсната от лек автомобил „Фолксваген“. Пострадалата е в болница с опасност за живота. Алкохолната проба на 35-годишния водач е отрицателна. Работата по случая продължава. \r\nТони МИХАЙЛОВ", "date": "2019.05.27", "title": "Пловдив: 83-годишна жена е с опасност за живота, след като е била блъсната от лек автомобил на бул. „Христо Ботев“"}
{"url": "http://www.focus-news.net/news/2019/05/27/2663133/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по Автомагистрала „Струма“, път Е-79 и пътят Радомир – Кюстендил – ГКПП – Гюешево се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.27", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/27/2663135/kyustendil-obshtinata-shte-kandidatstva-s-proekt-za-obnovyavane-i-rekonstruktsiya-na-sgradata-na-teatara.html", "text": "Община Кюстендил ще кандидатства с проект за обновяване и реконструкция на сградата на театъра. Това съобщиха за  Радио „Фокус” – Кюстендил  от Общински съвет – Кюстендил. Проектът ще бъде подаден за финансиране от Оперативна програма „Региони в растеж”. Предвижда се реконструкция, обновяване и въвеждане на мерки за енергийна ефективност, както и възстановяване на зона за отдих в района на сградата на културния институт. Проектът може да бъде реализиран само чрез комбинирана подкрепа – безвъзмездно финансиране и финансови инструменти, създадени по линията на оперативната програма. Общинският съвет трябва да вземе решение за кандидатстване пред „Фонд за устойчиви градове”. \r\nВенцеслав ИЛЧЕВ", "date": "2019.05.27", "title": "Кюстендил: Общината ще кандидатства с проект за обновяване и реконструкция на сградата на театъра"}
{"url": "http://www.focus-news.net/news/2019/05/27/2663111/alfa-tv-makedoniya-tsipras-gubi-gartsiya-a-makedoniya-zavisi-ot-neya-za-chlenstvoto-v-es.html", "text": "Новата политическа ситуация в Гърция разтърси надеждите на македонците за членство в Европейския съюз. След като управляващата партия СИРИЗА на премиера Алексис Ципрас загуби изборите за Европейски парламент и е почти сигурно, че ще отстъпи в състезанието за кметски позиции в двата най-големи града в страната - Атина и Солун, надеждите Северна Македония да получи подкрепа от южната й съседка за очакваната евроинтеграция, изчезват. За експертите вече е ясно, че на обявените предсрочни избори през юни, Ципрас ще загуби властта си в Гърция, отбелязва близката до опозиционната ВМРО-ДПМНЕ скопска телевизия  „Алфа“  . \r\nВъпреки че Гърция вече е ратифицирала протокола за членство в НАТО, не е изключено след поемането на властта от „Нова демокрация“ лидерът й Кириакос Мицотакис да се опита да повлияе върху съюзниците на Гърция в НАТО, за да блокира македонското членство. \r\nС разлика от почти 10% срещу СИРИЗА, най-голямата опозиционна партия в Гърция е победител на неделните европейски избори в Гърция. Те получиха седем места в Европейския парламент, докато СИРИЗА спечели по-малко от шест места. \r\nОпозицията в Гърция води и на местните избори, като събира над 42% от гласовете. В Солун опозицията води повече от 22% от гласовете, а управляващата СИРИЗА има едва 13%. \r\nПо неофициална информация предсрочните парламентарни избори в Гърция може да се проведат на 30 юни. Тереза Герова", "date": "2019.05.27", "title": "„Алфа ТВ“ (Македония): Ципрас губи Гърция, а Македония зависи от нея за членството в ЕС"}
{"url": "http://www.focus-news.net/news/2019/05/27/2663137/burgas-hudozhnichkite-lidiya-kuneva-i-lora-yaneva-shte-predstavyat-savmestna-izlozhba-zhivopis-v-art-galeriya-atelie-er-na-29-may.html", "text": "Художничките Лидия Кунева и Лора Янева ще представят съвместна изложба живопис в Арт галерия „Ателие ЕР“ в Бургас. Това съобщиха от пресцентъра на  Община Бургас . Експозицията ще бъде открита от 18.00 часа на 29 май (сряда). За първи път художничките, които са майка и дъщеря показват заедно творбите си. В картините им различните колорити и контрастните живописни гами на произведенията се съчетават в изящна хармония. \r\nЛидия Кунева е подготвила морски пейзажи, натюрморти, картини с емблематични символи на град Бургас и Созопол. Живописната повърхност на творбите е експресивна, топлите цветове играят със студените и се смесват в различни тоналности. \r\nЛора Янева ще представи абстрактни и фигурални композиции. В творбите присъства богат колорит, оригинална композиция и капка приказност, премесени със свежест и жизненост. В творбите ѝ ще откриете художник на контраста и експресията, на смелите цветови съчетания, на топлата линия и свободата на мисълта. Художничката съчетава умело светло и тъмно, топло и студено, спокойствие и движение. \r\nЗа авторите: Лидия Стефанова Кунева \r\nРодена през 1950 г. в град Русе. Завършва ВТУ „Св. Св. Кирил и Методий“ – специалност живопис при проф. Александър Терзиев през 1975 г. \r\nОт тогава до сега участва в много общи, регионални и национални изложби, международни пленери с общи изложби в Германия, Чехия и Турция. Живее и работи в Бургас. Член на дружеството на бургаските художници. Лора Янева \r\nРодена през 1984 г. в град Русе, България. Завършва СОХУ „Св. Св. Кирил и Методий“ специалност живопис при Йордан Петров в град Бургас през 2002 г.. През 2006 г. завършва бакалавърска степен във ВТУ „Св. Св. Кирил и Методий“ педагогика на обучението по изобразително изкуство – специалност графика при доц. Радко Спасов, а през 2007 г. магистърска степен – графичен дизайн при доц. Пеньо Пенев. От 2007 г. членува в Групата на бургаските художници. От 2004 г. участва в множество регионални, национални и международни изложби и пленери – Гърция, Македония, Турция, Сърбия, Румъния, Украйна. Нейни картини са притежание на частни колекции в Испания, Германия, Турция, Македония, Русия и Америка. 2008 – наградена в конкурс от община Бургас. 2009 г. - международен графичен пленер Богданци, Македония 2009 г., 2012 г., 2016 г., 2018 г., Международно биенале малък формат, Плевен 2009, 2011, 2013, 2015, 2017 г., Международно бианале на миниатюрата – Русе, България. 2010 г. - първа самостоятелна изложба галерия „Неси“ - Бургас. 2010 – участие в групова изложба във Флоренция, Италия. 2011, 2013, 2015 – Международно биенале на хумора и сатирата в Габрово, България - 2011,2012, 2017, 2018 г., Международeн живописен пленер в Кападокия, Турция. 2012 – втора самостоятелна изложба галерия „ПИ „АД, Средец. 2013 г. - награда, второ място за най-изявена художничка в Бургас. 2013 г. - трета самостоятелна изложба град Варна. 2013 г. – четвърта самостоятелна изложба галерия „Бургас“-град Бургас. 2013 г.- награда „Руси Стоянов“ за млад художник – град Бургас. 2013 г. – живописен пленер в Солун, Гърция. 2014 г.- пета самостоятелна изложба галерия „Неси“ Бургас. 2015 г. награда за млад художник – Международно биенале на хумора и сатирата в Габрово, България. 2017 – шеста самостоятелна изложба галерия „Неси“ Бургас. 2017 – седма самостоятелна изложба в галерия „Минерва“ – София. 2017 – участие в международна изложба - „Гоя Арт“, Сигишоара, Румъния. 2017г. – награда за рисунка на Международно биенале на миниатюрата – Русе, 2017 – осма самостоятелна изложба в галерия Арт салон – Радио Варна. 2018- Международен живописен пленер Струмица, Сърбия. 2018 – Международен живописен пленер Одеса, Украйна. 2018 – Международен живописен пленер Текирдаг, Турция. \r\n2019 – Номинация за награда в раздел „Графика“ в национална изложба „Лудогорие“ – Разград.", "date": "2019.05.27", "title": "Бургас: Художничките Лидия Кунева и Лора Янева ще представят съвместна изложба живопис в Арт галерия „Ателие ЕР“ на 29 май"}
{"url": "http://www.focus-news.net/news/2019/05/27/2663136/shumen-otkrito-e-tyaloto-na-izdirvan-86-godishen-mazh-ot-selo.html", "text": "На 27 май около 09.30 часа бил приет сигнал, че близо до селскостопанския двор в село Друмево има починал мъж. Това съобщиха от  ОДМВР - Шумен . На място бил насочен полицейски екип. Извършен бил оглед, по време на който била изяснена самоличността на мъжа. Това бил обявеният за издирване на 22 май местен жител 86-годишният Исмаил Чаушев. Мъжът бил намерен от работник на местната кооперация. При извършения първоначален оглед не са установени следи от насилие. Тялото е транспортирано до Съдебна медицина – Шумен за аутопсия.", "date": "2019.05.27", "title": "Шумен: Открито е тялото на издирван 86-годишен мъж от село Друмево"}
{"url": "http://www.focus-news.net/news/2019/05/27/2663130/evropeyski-izbori-2019-poveche-ot-12-chasa-e-prodalzhilo-priemaneto-na-izbornite-knizha-v-rayonnata-izbiratelna-komisiya-kyustendil.html", "text": "Повече от 12 часа е продължило приемането на изборните книжа в Районната избирателна комисия – Кюстендил. Това съобщи за  Радио „Фокус” – Кюстендил  Красимир Петров, председател на комисията. По думите му изминалата нощ е била изключително натоварена. Най-сложно е било с протоколите на секционните избирателни комисии в които е имало и възможност за машинно гласуване. „Според мен самата процедура по начина по който е замислена е крайно неподходящо. Изпълнението й граничи с безумие. Хората не могат да се справят по начина, чрез който са разписани в момента”, каза Красимир Петров. По думите му Районната избирателна комисия е комплектовала всички необходими изборни книжа и те са транспортирани в централната избирателна комисия. \r\nВенцеслав ИЛЧЕВ", "date": "2019.05.27", "title": "Европейски избори 2019: Повече от 12 часа е продължило приемането на изборните книжа в Районната избирателна комисия – Кюстендил"}
{"url": "http://www.focus-news.net/news/2019/05/27/2663124/evropeyski-izbori-2019-stoycho-stoychev-politolog-bsp-se-okaza-nesposobna-da-specheli-na-evroizborite-zashtoto-nyama-elektoralen-potentsial.html", "text": "БСП се оказа неспособна да спечели на евроизборите, защото няма електорален потенциал. Това каза за дневния блок „Добър ден“ на  Радио „Фокус“  политологът Стойчо Стойчев. Хората все още не вярват, че социалистическата партия е реална алтернатива на ГЕРБ, обясни той. „Все още има хора, които си спомнят провалите в управлението и  по времето на Жан Виденов, и по времето на Тройната коалиция. Много е трудно БСП да изтрие спомените на хората, които са все още пресни. От щаба на Корнелия Нинова се надяваха президентът Румен Радев да прелее някакъв вид електорална подкрепа, защото той в момента е популярна политическа личност, но се вижда, че механично това няма как да стане. Колкото и президентът да се асоциираше със социалистическата партия – не е възможно неговата популярност, неговият рейтинг да се съотнесе към изборните резултати на БСП, макар че шефът на кабинета му Иво Христо влезе директно в надпреварата за европейските избори. Тези неща в политиката не се случват по този начин – не може машинално да се прелива авторитет от една личност към партия“, коментира политологът. Стойчо Стойчев каза още, че доста голямо е недоволството в БСП срещу лидера на партията Корнелия Нинова. След очевидния провал на заявката й, че ще свали премиерът Бойко Борисов и ГЕРБ от власт е нормално или да подаде оставка, или да започне процедура за избор на нов председател на левицата, обясни той. Тя успя да създаде изкуствено разделение в партията, като се опитваше да наложи национал-социалистическа линия тип „ляв Орбан“ в противовес с поевропейската ориентация на БСП, добави политологът.  \r\nМилослава АНГЕЛОВА", "date": "2019.05.27", "title": "Европейски избори 2019: Стойчо Стойчев, политолог: БСП се оказа неспособна да спечели на евроизборите, защото няма електорален потенциал"}
{"url": "http://www.focus-news.net/news/2019/05/27/2663138/api-vazstanoveno-e-dvizhenieto-na-mps-nad-12-t-po-pat-i-1-botevgrad-sofiya-v-rayona-na-ankernata-stena.html", "text": "Възстановено е движението на МПС над 12 т по път I-1 Ботевград – София в района на „Анкерната стена“. Това съобщиха от пресцентъра на  Агенция \"Пътна инфраструктура\" .", "date": "2019.05.27", "title": "АПИ: Възстановено е движението на МПС над 12 т по път I-1 Ботевград – София в района на „Анкерната стена“"}
{"url": "http://www.focus-news.net/news/2019/05/27/2663140/burgas-normalna-e-patnata-obstanovka-v-oblastta.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областното пътно управление. Видимостта е добра, пътните настилки са сухи и нормално проходими. Интензивен е трафикът в града. До 28 юни е в сила ограничение по пътя Сунгурларе – Славянци от км 12+350 до км 14+600, където движението трябва да се осъществява с повишено внимание поради направа на нов водосток. Максималната скорост е намалена на 40 км/час, а участъкът се регулира от пътни знаци. До 30 юни важи ограничение и по пътя Братово – Равнец от км 12+400 до км 25+600 поради довършителни дейности по асфалтовата настилка. Максималната скорост на движение е намалена на 40 км/ч.  \r\nНатоварено е движението от и към ж.к „Меден Рудник“. Струпване на автомобили се наблюдава около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.05.27", "title": "Бургас: Нормална е пътната обстановка в областта"}
{"url": "http://www.focus-news.net/news/2019/05/27/2663144/dobrich-okrazhniyat-sad-otkaza-da-izmeni-myarkata-za-neotklonenie-na-podsadim-obvinen-v-ubiystvo-na-mayka-si.html", "text": "Окръжният съд в Добрич остави без уважение молбата на подсъдим за изменение на наложената му мярка за неотклонение от „задържане под стража“ в по-лека. Срещу 50-годишния мъж е повдигнато обвинение за това, че на 5 декември 2017 г. в село Орляк, община. Тервел, умишлено е умъртвил майка си, като деянието е извършено по особено мъчителен начин за убитата. Това съобщиха от пресцентъра на  съда . Престъплението било извършено в дома, в който майката и синът живели в общо домакинство. Прокуратурата твърди, че вечерта на 4 срещу 5 декември 2017 г. след злоупотреба с алкохол подсъдимият извършил побой над майка си, като й нанесъл множество удари с ръка и крак, както и с дърво за огрев, дървена пръчка и метален ръжен. В ранните часове на 5 декември 2017 г. жената починала.  \r\nОкръжният съд, като взе предвид данните по делото, прецени, че към настоящия момент не са налице нови обстоятелства, които да налагат изменение на първоначално взетата спрямо мъжа мярка за неотклонение. В мотивите си съдът отбелязва, че подсъдимият е обвинен за престъпление с изключително висока степен на обществена опасност и съществува реална опасност той да се укрие, за да избегне евентуална бъдеща наказателна репресия. Наказателното дело срещу мъжа ще се гледа от разширен съдебен състав от двама съдии и трима съдебни заседатели, тъй като деянието, за което той е обвинен, се наказва с лишаване от свобода за срок от 15 до 20 години, доживотен затвор или доживотен затвор без замяна. Разпоредителното заседание по делото е насрочено за 24 юни, от 10.00 часа. Днешното определение, с което Окръжният съд остави мъжа в ареста, може да бъде обжалвано в 7-дневен срок пред Апелативен съд - Варна.", "date": "2019.05.27", "title": "Добрич: Окръжният съд отказа да измени мярката за неотклонение на подсъдим, обвинен в убийство на майка си"}
{"url": "http://www.focus-news.net/news/2019/05/27/2663143/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи. През деня не са получавани сигнали за инциденти по пътищата в областта. \r\nПрез прохода Пампорово целогодишно е забранено движението на товарни автомобили над 3,5 тона. Движението по пътs ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.27", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/27/2663146/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Пътните настилки са сухи. Това съобщиха за  Радио „Фокус“ – Пирин  от Областно пътно управление – Благоевград. Няма въведени ограничения поради ремонтни дейности по пътищата в Благоевградска област. Повишена опасност от падащи камъни има в Кресненското дефиле и в района на прохода Предел. До този момент няма тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.05.27", "title": "Благоевград: Трафикът в областта е нормално натоварен"}
{"url": "http://www.focus-news.net/news/2019/05/27/2663145/babh-predpriema-nezabavni-deystviya-vav-vrazka-s-namerenite-martvi-kone-v-panagyurski-kolonii.html", "text": "Във връзка с публикации в медиите за намерени мъртви коне в село Панагюрски колонии, община Панагюрище, област Пазарджик, Българската агенция по безопасност на храните (БАБХ) предприема действия, свързани с изясняване на обстоятелствата и проверка на животновъдните обекти за отглеждане на еднокопитни в населеното място. Това съобщиха от пресцентъра на  БАБХ . Целта на проверката е да се установи дали има липсващи и недекларирани животни. \r\nКметът на Панагюрски колонии е извършил загробване, с което е изпълнил задълженията си съгласно чл. 133, ал. 2, т. 5 от Закона за ветеринарномедицинската дейност. Мястото на загробване ще бъде обработено от Областна дирекция по безопасност на храните – Пазарджик (ОДБХ-Пазарджик) с дезинфектант. \r\nКъм ОДБХ-Пазарджик до този момент официално не е постъпвал сигнал по този случай.", "date": "2019.05.27", "title": "БАБХ предприема незабавни действия във връзка с намерените мъртви коне в Панагюрски колонии"}
{"url": "http://www.focus-news.net/news/2019/05/27/2663147/sport-nadal-zapochna-s-pobeda-na-rolan-garos-medvedev-otpadna-v-parvi-krag.html", "text": "Шампионът от миналогодишното издание на Ролан Гарос Рафаел Надал започна с победа защитата на титлата си. Испанецът се класира за втория кръг, след като победи 3:0 сета германският квалификант Яник Ханфман, в отделните части 6:2, 6:1, 6:3. Във втория кръг Надал ще играе срещу още един представител на Германия, тръгнал от квалификациите – Яник Маден.  \r\nВ друг мач представителят на домакините Пиер-Юг Ербер елиминира 12-тия поставен в основната схема на турнира Даниил Медведев с  4:6, 4:6, 6:3, 6:2, 7:5. \r\nПо-рано през деня място във втория кръг на Ролан Гарос си осигуриха Алекс де Минор и Филип Краинович.", "date": "2019.05.27", "title": "Спорт: Надал започна с победа на Ролан Гарос, Медведев отпадна в първи кръг"}
{"url": "http://www.focus-news.net/news/2019/05/27/2663148/pleven-chetirima-dushi-sa-napadnali-politseyski-ekip-otzoval-se-na-signal-za-silna-muzika-v-selo-disevitsa.html", "text": "Отново снощи, около 23.07 часа, във Второ Районно управление на МВР - Плевен е постъпил сигнал за нарушение на нощната тишина в село Дисевица. Това съобщиха от  ОДМВР - Плевен . При пристигане на адреса полицейският екип заварил голяма група от хора, които вдигали невъобразим шум под звуците на музика от изнесени в двора на къщата две тонколони. Домакините и гостите им отказали да се подчинят на полицейските разпореждания. Четирима от мъжете - на възраст 39, 26, 22 и 20 години, нападнали униформените с различни предмети, опитали да им нанесат удари с ръце и крака. Нарушителите са задържани за срок до 24 часа по Закона за МВР.  \r\nУведомен е дежурен прокурор при Районна прокуратура - Плевен. За престъпление по чл.325, ал.2 от НК е образувано бързо полицейско производство. Полицейските служители са получили леки телесни наранявания. Работата по изясняване на случая продължава.", "date": "2019.05.27", "title": "Плевен: Четирима души са нападнали полицейски екип, отзовал се на сигнал за силна музика в село Дисевица"}
{"url": "http://www.focus-news.net/news/2019/05/27/2663149/api-dvizhenieto-v-tunel-echemishka-na-am-hemus-shte-se-osashtestvyava-dvuposochno-v-trabata-v-posoka-varna-na-28-may.html", "text": "На 28-ми май, от 10.00 ч. до 15.00 ч. движението в тунел „Ечемишка“ на АМ „Хемус“ ще се осъществява двупосочно в тръбата, в посока Варна. Това съобщиха от пресцентъра на  Агенция \"Пътна инфраструктура\" . Трафикът в тръбата за София ще бъде ограничен поради извършване на обследване.  \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.27", "title": "АПИ: Движението в тунел „Ечемишка“ на АМ „Хемус“ ще се осъществява двупосочно в тръбата, в посока Варна на 28 май"}
{"url": "http://www.focus-news.net/news/2019/05/27/2663139/evropeyski-izbori-2019-sliven-gerb-poluchava-3675-ot-glasovete-bsp-2796-dps-1005-vmro-607-pri-100-obraboteni-protokoli-v-rik.html", "text": "ГЕРБ получава 36.75% от гласовете в област Сливен, БСП - 27.96%, ДПС - 10.05%, ВМРО - 6.07%, при 100% обработени протоколи в РИК. Това показват данните от 100% обработени протоколи в Районната избирателна комисия, сочи справка на сайта  ЦИК . Следват „Воля“ с 4.55% и „Демократична България“ с 3.35%. „Патриоти за Валери Симеонов“ са получили подкрепата на 1.65% от гласувалите, а ПП АТАКА са подкрепили 1.52% от упражнилите правото си на вот. За Десислава Иванчева са гласували 1.19%. Агенция „Фокус“  припомня: На предходните европейски избори през 2014 г. в 21-ви  избирателен район Сливен ГЕРБ получават –33.28 % „Коалиция за България“ – 20.75 %, ДПС – 11.04 %, България без цензура, ВМРО, ЗНС, Гергьовден –12.58 %. \r\nНа европейските избори през 2009 г. в 21-ви  избирателен район Сливен ГЕРБ получава  29.40 %, „Коалиция за България“ – 20.24 %, ДПС – 9.83 % , „АТАКА“ – 13.41 %,  НДСВ – 6.62 %, Синята коалиция –5.21 %, ПП „Лидер“ - 7.67 % \r\nНа първите европейски избори у нас през 2007 г. в 21-ви  избирателен район Сливен ГЕРБ получава 22.50 %,  ПЕС- БСП – БСХ – 22.73 %, ДПС – 18.40 %. партия „АТАКА“ – 16.11 %.", "date": "2019.05.27", "title": "Европейски избори 2019: Сливен: ГЕРБ получава 36.75% от гласовете, БСП - 27.96%, ДПС - 10.05%, ВМРО - 6.07%, при 100% обработени протоколи в РИК"}
{"url": "http://www.focus-news.net/news/2019/05/27/2663151/smolyan-obshtinskiyat-savet-shte-provede-redovnoto-si-zasedanie-na-30-may.html", "text": "Общински съвет – Смолян ще проведе редовното си заседание от 10.00 часа на 30 май в Сесийната зала на Община Смолян. Това съобщиха от  Общината . В първоначалният дневен ред са включени 48 докладни записки. Сред тях са Награждаване на Регионална библиотека „Николай Вранчев“ – град Смолян, Награждаване на фолклорно трио „Родопски извор“ – град Смолян, Определяне размера на Годишната награда на Община Смолян за 2019 г., Определяне размера на Национална литературна награда „Николай Хайтов“ на Община Смолян за 2019 г., Предложение за откриване на ученическо общежитие в с. Широка лъка. \r\nВ дневния ред са включени още Приемане на годишния отчет и баланса за 2018 г. на „Център за Психично Здраве-Смолян“–ЕООД, град Смолян, Приемане на годишния отчет и баланса за 2018 г. на „Ученическо и Столово Хранене“–ЕООД-Смолян, Приемане на годишния отчет и баланса за 2018 г. на „Смолян Автотранспорт“, Удължаване срока за ликвидация и срока на договора сключен с ликвидатора на „СМОЛЯН-АВТОТРАНСПОРТ“ ЕООД. На вниманието на общинските съветници ще бъде представено Подписване на споразумение за сътрудничество между кметство Момчиловци, общ. Смолян и кметства Черноморец, общ. Созопол; Добринище, община Банско; Момчилово, община Ветрен, както и Подписване на споразумение за сътрудничество между кметство Смилян, община Смолян и кметство Житница, община Калояново, обл. Пловдив \r\nСред останалите докладни са Приемане на Актуализация на Стратегия за развитие на социални услуги в Община Смолян 2016-2020 г., Приемане на Годишен план за развитие на социалните услуги в Община Смолян за 2020 г., Обсъждане на докладите за осъществените читалищни дейности и за изразходваните от бюджета средства в Община Смолян през 2018 г. \r\nОбщинските съветници на Смолян ще обсъждат и Приемане на годишен доклад за 2018 година за наблюдение и оценка на изпълнението на Общински план за развитие на община Смолян за периода 2014-2020 година, Приемане на Годишния отчет за 2018 г. по изпълнение на: Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г. \r\nЩе бъдат обсъдени също Промяна на общинската транспортна схема за обслужване на населението (градски линии), Промяна на общинската транспортна схема за обслужване на населението (Смолян – Смилян), Промяна на общинската транспортна схема за обслужване на населението (Смолян – Търън), Промяна на общинската транспортна схема за обслужване на населението (Смолян – Момчиловци). \r\nНа заседанието на Общински съвет – Смолян ще се обсъди и Приемане на Правила за условията и реда за предоставяне на финансова помощ за новородено или осиновено на територията на Община Смолян.", "date": "2019.05.27", "title": "Смолян: Общинският съвет ще проведе редовното си заседание на 30 май"}
{"url": "http://www.focus-news.net/news/2019/05/27/2663131/protothema-siriza-gubi-izborite-za-mestna-vlast-v-11-ot-13-administrativni-oblasti-v-gartsiya.html", "text": "След поражението на изборите за Европейския парламент, управляващата в Гърция СИРИЗА понесе още един тежък удар. Партията на премиера Алексис Ципрас изгуби изборите за местна власт, проведени паралелно с гласуването за новия състав на ЕП, съобщава електронното издание на атинския ежедневник  Kathimerini . \r\nПредварителните резултати показват, че опозиционната „Нова демокрация“ води в 11 от общо 13 административни области в страната, включително в Атика, Македония, Тесалия, Епир и Егейско море. Тереза Герова", "date": "2019.05.27", "title": "Protothema: СИРИЗА губи изборите за местна власт в 11 от 13 административни области в Гърция"}
{"url": "http://www.focus-news.net/news/2019/05/27/2663152/sofiya-vremenna-organizatsiya-na-dvizhenieto-shte-se-osashtestvi-po-ulivan-vazov-ot-27-may-do-11-yuli.html", "text": "От 27.05. до 11.07. се забранява влизането, престоят и паркирането на пътни превозни средства по ул.“Иван Вазов“ в участъка от ул.“6-ти септември“ до ул.“Г.С.Раковски“. Това съобщиха от пресцентъра на  Столична община . Това се налага във връзка с ремонта на ул.“Иван Вазов“.", "date": "2019.05.27", "title": "София: Временна организация на движението ще се осъществи по ул.“Иван Вазов“  от 27 май до 11 юли"}
{"url": "http://www.focus-news.net/news/2019/05/27/2663153/sofiya-startira-kampaniyata-biblioteka-v-planinata-2019-na-stolichna-biblioteka-s-bibliobusa.html", "text": "За четвърта поредна година Столична библиотека отправя своето планинско предизвикателство пред всички любители на планината. Това съобщиха от пресцентъра на  Столична община . На 31 май 2019 г. от 11.00 часа на Детския екостационар „Бели брези” по случай Деня на детето Библиотеката на София ще даде старт на инициативата „Библиотека в планината 2019” с мобилната библиотека – Библиобус.  \r\nС нова литература ще бъдат заредени и библиотеките ни в планината – Детски екостационар „Бели брези”, Момина скала, Дендраруим, Хижа  „Алеко” и Черни връх. Всеки ще може да вземе безплатно четиво и едногодишна карта за Столична библиотека. Очаква Ви още и интересна музикално-развлекателна програма, много игри и забавления.", "date": "2019.05.27", "title": "София: Стартира кампанията „Библиотека в планината 2019” на Столична библиотека с Библиобуса"}
{"url": "http://www.focus-news.net/news/2019/05/27/2663157/vidin-natovaren-e-trafikat-v-posoka-za-dunav-most-2.html", "text": "Натоварен е трафикът в посока за \"Дунав мост 2\". Това съобщиха за  Радио „Фокус“ – Видин  от Областно пътно управление. От граничния пункт съобщиха, че работят всички гишета. На другите два гранични пункта в областта – Връшка чука и Брегово трафикът е спокоен, няма образувани опашки от чакащи автомобили. Най-натоварен е участъкът между Дунавци и Видин. По главен път Е-79 пътуват предимно тежкотоварни автомобили.   \r\nВъв Видин трафикът е засилен на входно изходните артерии на града, в централната градска част и по бул. „Панония“. Пътните настилки в областта са предимно сухи. Остава затворен за автомобили над 12 тона проходът Петрохан, обиколният маршрут е през гр. Своге. \r\nАнна ЛОЗАНОВА", "date": "2019.05.27", "title": "Видин: Натоварен е трафикът в посока за \"Дунав мост 2\""}
{"url": "http://www.focus-news.net/news/2019/05/27/2663142/apa-bivshiyat-vitsekantsler-na-avstriya-pretendira-za-deputatski-mandat-v-ep.html", "text": "Бившият вицеканцлер на Австрия Хайнц-Кристиан Щрахе може да се кандидатира за депутатски в Европейския парламент. Според предварителните резултати от гласуването в Австрия, за него са гласували 33,5 хиляди души, предава държавната информационна агенция  APA , като припомня, че за директен мандат са необходими 33 хиляди гласа.  \r\nСлед като се оттегли от поста вицеканцлер и лидер на „Партията на свободата на Австрия“, продължава да бъде сред кандидатите от списъка на партията за Европейския парламент, тъй като организаторите на изборите нямаха време да го отстранят от списъците. В момента гласовете на австрийците от федералните провинции Тирол, Форарлберг, Бургенланд, Каринтия, както и резултатите от гласуването по пощата все още не са отчетени, но вече е известно, че достатъчен брой австрийци са подкрепили Щрахе. От партията му все още не са коментирали информацията. \r\nСпоред официални данни консервативната Австрийска народна партия (АНП)на канцлера Себастиан Курц печели изборите за Европейски парламент в страната. Полагат й се седем от 751 места в ЕП. На второ място е Социалдемократическата партия на Австрия с пет мандата, на трето – „Партията на свободата на Австрия“ с три мандата. Зелените получиха два мандата, а НЕОС - един. Тереза Герова", "date": "2019.05.27", "title": "APA: Бившият вицеканцлер на Австрия претендира за депутатски мандат в ЕП"}
{"url": "http://www.focus-news.net/news/2019/05/27/2663155/afp-liviu-dragnya-vleze-v-zatvora.html", "text": "Председателят на управляващата в Румъния Социалдемократическа партия  Ливиу Драгня, влезе в затвора, след като съдът отхвърли жалбата му срещу присъда за корупция, предава  AFP , като се позовава на местни медии. \r\n56-годишният Драгня е бил забелязан в полицейска автомобил в затвора Рахова в покрайнините на Букурещ. Кадрите от влизането му в затвора бяха предавани на живо по румънската телевизия. Тереза Герова", "date": "2019.05.27", "title": "AFP: Ливиу Драгня влезе в затвора"}
{"url": "http://www.focus-news.net/news/2019/05/27/2663154/aktsenti-v-sutreshniya-blok-dobro-utro-balgariya-na-radio-fokus-za-28-may.html", "text": "Как изглежда новия Европейски парламент? Кои сили ще доминират? Кредитът на доверие, който беше даден отново на ГЕРБ от българските граждани, ще бъде ли оправдан? Ще имаме ли сътресения в БСП? Очаквайте в  сутрешния блок „Добро утро, България“  на  Радио „Фокус“  анализа на политолога проф. Антоний Тодоров.  \r\nКакви са следизборните сценарии? Как ще се отрази евровотът на политическата сцена у нас? Гост в ефира ще бъде Тихомир Безлов, анализатор по програма „Сигурност“ в Центъра за изследване на демокрацията. \r\nДестинация Добрич през летния сезон – какви забележителности можем да посетим в и около града. Очакваме информация от кмета на Община град Добрич Йордан Йорданов. \r\nТеатърът има лечебен ефект както върху публиката, така и за актьора. Това изкуство ни дава възможност да се избавим от клопките на ежедневните проблеми и мисловни клишета, да видим света с други очи, да открием в него нови хоризонти. Повече за лечебния театър ще научим от репортажа на колегата от  Радио „Фокус“ – Пирин  – Денис Никифоров. \r\nНародно читалище „Просвета 1927“ във Варна ще се включи в литературния фестивал „Варна Лит“ с творческа работилничка за деца. Подробности по темата ще научим от репортажа на колегата ни в морската столица – Бояна Атанасова. Започнете деня информирани! Тези и още теми – в „Добро утро, България“ от 06.00 до 10.00 часа на 28 май, с водещ Йоланда Пелова.", "date": "2019.05.27", "title": "Акценти в сутрешния блок „Добро утро, България“ на Радио „Фокус“ за 28 май"}
{"url": "http://www.focus-news.net/news/2019/05/27/2663161/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 26 градуса. Пътните настилки са сухи. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.27", "title": "Габрово: Добри са условията за пътуване на територията на областта"}
{"url": "http://www.focus-news.net/news/2019/05/27/2663141/mon-v-maturata-po-angliyski-ezik-nyama-sgresheni-vaprosi-ili-dopusnati-pravopisni-i-gramaticheski-greshki.html", "text": "Във връзка с проведения държавен зрелостен изпит по английски език, като предмет по избор, МОН потърси независимо мнение от специалисти, неучаствали в изготвянето на изпитния материал. След детайлната проверка на теста беше установено, че няма сгрешени въпроси, а материалът е ориентиран към ниво B2 от Общата европейска езикова рамка и съизмерим с трудността на останалите изпити по чужди езици. Това съобщиха от пресцентъра на  МОН . Становището на експертите е, че няма допуснати правописни и граматически грешки в изпитния материал. Всички текстове са оригинални, създадени на книжовен език, засягат широко тиражирани в медиите съвременни или универсални теми и не изискват специализирана подготовка в определена област. Прави впечатление, че получените сигнали в МОН засягат различни въпроси и няма такива, които да се повтарят във всички жалби. Ясно става още, че най-трудни за зрелостниците са се оказали текстовете за слушане и за четене с разбиране. Коректно е да припомним, че противно на наложилото се очакване, за да проявят тези умения, от зрелостниците се изисква не просто да открият в текста точно възпроизвеждане на питането, а да докажат разбиране в контекст, познаване на синоними и езикови конструкции. Точно тези компетентности са ключови и необходими и показват езикова грамотност.", "date": "2019.05.27", "title": "МОН: В матурата по английски език няма сгрешени въпроси или допуснати правописни и граматически грешки"}
{"url": "http://www.focus-news.net/news/2019/05/27/2663159/veliko-tarnovo-poradi-remont-na-asfaltovata-nastilka-dvizhenieto-po-patya-polikraishte-gorna-oryahovitsa-se-osashtestvyava-v-edna-lenta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 27 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nДвижението в участък от пътя Велико Търново – Антоново се осъществява в една лента поради частичен ремонт на асфалтовата настилка. Движението се регулира с пътни знаци и регулировчици до 31 май. Движението в участък от пътя Джулюница – до границата с област Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nНадежда КРЪСТЕВА", "date": "2019.05.27", "title": "Велико Търново: Поради ремонт на асфалтовата настилка движението по пътя Поликраище – Горна Оряховица се осъществява в една лента"}
{"url": "http://www.focus-news.net/news/2019/05/27/2663160/pregled-na-mezhdunarodnite-novini-do-18-chasa-agentsiya-fokus.html", "text": "Преходното правителство остана в миналото: за първи в историята на Втората австрийска република управляващи правителство не преодоля вот за недоверие. В понеделник следобед кабинетът на канцлера Себастиан Курц (АНП) загуби гласуването в парламента, съобщава австрийският национален ежедневник  Der Standard . \r\nПредложението, внесено от Социалдемократическата партия (СДП), бе подкрепено от доскорошния коалиционен партньор на Курц – „Партията на свободата на Австрия“. АНП и НЕОС гласуваха срещу него.  \r\nПредстои австрийският президент Александър Ван дер Белен да назначи преходен канцлер, който ще ръководи политиката на Виена до националните избори през есента. Успешното гласуване на вота e прецедент в историята на Австрия: от 1945 г. насам са направени 185 опити за сваляне на правителство чрез вот на недоверие, но нито един от тях не бе успешен. Досега. \r\n***  Председателят на управляващата в Румъния Социалдемократическа партия  Ливиу Драгня, влезе в затвора, след като съдът отхвърли жалбата му срещу присъда за корупция, предава  AFP , като се позовава на местни медии. \r\n56-годишният Драгня е бил забелязан в полицейска автомобил в затвора Рахова в покрайнините на Букурещ. Кадрите от влизането му в затвора бяха предавани на живо по румънската телевизия. \r\n***  Бившият вицеканцлер на Австрия Хайнц-Кристиан Щрахе може да се кандидатира за депутатски в Европейския парламент. Според предварителните резултати от гласуването в Австрия, за него са гласували 33,5 хиляди души, предава държавната информационна агенция  APA , като припомня, че за директен мандат са необходими 33 хиляди гласа.  \r\nСлед като се оттегли от поста вицеканцлер и лидер на „Партията на свободата на Австрия“, продължава да бъде сред кандидатите от списъка на партията за Европейския парламент, тъй като организаторите на изборите нямаха време да го отстранят от списъците. В момента гласовете на австрийците от федералните провинции Тирол, Форарлберг, Бургенланд, Каринтия, както и резултатите от гласуването по пощата все още не са отчетени, но вече е известно, че достатъчен брой австрийци са подкрепили Щрахе. От партията му все още не са коментирали информацията. \r\nСпоред официални данни консервативната Австрийска народна партия (АНП)на канцлера Себастиан Курц печели изборите за Европейски парламент в страната. Полагат й се седем от 751 места в ЕП. На второ място е Социалдемократическата партия на Австрия с пет мандата, на трето – „Партията на свободата на Австрия“ с три мандата. Зелените получиха два мандата, а НЕОС - един. \r\n***  След поражението на изборите за Европейския парламент, управляващата в Гърция СИРИЗА понесе още един тежък удар. Партията на премиера Алексис Ципрас изгуби изборите за местна власт, проведени паралелно с гласуването за новия състав на ЕП, съобщава електронното издание на атинския ежедневник  Kathimerini . \r\nПредварителните резултати показват, че опозиционната „Нова демокрация“ води в 11 от общо 13 административни области в страната, включително в Атика, Македония, Тесалия, Епир и Егейско море. \r\n***  Властите в Брюксел разпоредиха евакуация на Северната железопътна гара  заради заплаха от експлозия на бомба, предава  TACC , като се позовава на местни медии.  \r\n„Полицията разпореди евакуацията на гарата във връзка с постъпен сигнал за бомба, заложена на гарата“, става ясно от доклад на местна телевизия. Движението на влаковете по главната железопътна линия на Брюксел - между северните и южните гари – е преустановено, а ако паузата се окаже продължителна,  може да се стигне до сериозни проблеми в трафика в целия град.  \r\nВ Белгия през последните години са получени повече от сто фалшиви сигнала за взривни устройства на обществени места. Полицията твърди, че успява да задържи до една трета от авторите на подобни сигнали. Обикновено, като наказание, съдът им налага глоби, които могат да надхвърлят няколко десетки хиляди евро, в зависимост от размера на причинената вреда. \r\n***  Лидерът на „Алтернатива за Германия“ във федералната провинция Саксония Йорг Урбан най-накрая вижда позиционирането на партията сред избирателите. „Алтернатива за Германия“ вече не е партия на протеста“, заключи политикът от Дрезден, цитира думите му националният ежедневник  Die Frankfurter Allgemeine Zeitung . \r\nСпоред него избирателите биха се доверили на партията за воденето на отговорна политика. „Искаме да направим това след изборите за регионален парламент“, увери Урбан.  \r\nПо отношение на възможни коалиции след изборите в Саксония на 1 септември Урбан заяви, че „Алтернатива за Германия“ ще управлява, само когато Съюзът (ХДС/ХСС) няма доминираща роля в кабинета в Дрезден. „За нас сътрудничеството с ХДС е само вариант, ако можем да наложим основните си политически изисквания\", поясни регионалният лидер на дясната партия.  \r\n„Алтернатива за Германия“  стана най-силната партия в Саксония след европейските избори в неделя. Според предварителните резултати,  партията печели 25.3% от гласовете - значително увеличение спрямо 2014 г. ХДС събира 23%, докато през 2014 г. партията спечели 34.5%. \r\n***", "date": "2019.05.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/27/2663156/evropeyski-izbori-2019-nisak-e-bil-interesat-kam-mashinno-glasuvane-v-selo-mominsko-obshtina-sadovo.html", "text": "Нисък е бил интересът към машинно гласуване в село Моминско, община Садово. Това съобщи за  Радио „Фокус”-Пловдив  секретарят на Общината Янко Атанасов. В 7 от общо 21 секции в общината е имало и възможност за избирателите за гласуват машинно. Това е малко над средния процент за страната. От тази възможност са се възползвали приблизително половината от избирателите. Не е имало никакви проблеми при обработване на протоколите от машинно гласуване от избирателните комисии, не са срещнали трудност и гласоподавателите. „Това е тенденция и избирателите трябва да свикват“, каза още Янко Атанасов. \r\nТой съобщи още, че в общината не е имало никакви организационни проблеми по време на изборите, не са постъпвали и жалби за нарушения. Единствено в две от секциите не са се явили секретарите, но съгласно указанията те са работили в намален състав. \r\nСпоред Янко Атанасов имало е и излишно презастраховане и напрежение по време на работата на секционните комисии, заради съмнения за фалшификации. Така например, нямало е резервни копия на протоколите и е трябвало да се работи с повишено внимание. \r\nИзненадващо ниска е била и избирателната активност в община Садово – около 23%. От Общината смятат, че причината за това е било струпването на няколко почивни дни и това, че хората са уморени от политически страсти. Всички обаче се надяват това да е коренно различно на местните избори през есента. \r\nЦветана ТОНЧЕВА", "date": "2019.05.27", "title": "Европейски избори 2019: Нисък е бил интересът към машинно гласуване в село Моминско, община Садово"}
{"url": "http://www.focus-news.net/news/2019/05/27/2663164/foreign-policy-balkanskite-voyni-sazdadoha-pokolenie-na-hristiyanski-teroristi.html", "text": "Съветската инвазия в Афганистан и последвалата гражданска война се превърнаха в мощна основа за ислямистки радикализъм. И за други войни, от Чечения до Ирак. Но един критичен конфликт, който оформи пътя на глобалния екстремизъм и тероризъм, остава пренебрегнат. Голяма част от сегашния глобален крайнодесен екстремизъм е приготвена в пещта на балканските конфликти от 90-те години на миналия век, особено на този в Босна и Херцеговина, коментират в редакцията на американското списание  Foreign Policy . \r\nМюсюлманската страна на тази история е добре известна. Босненски мюсюлмански милиции се присъединиха към хиляди чуждестранни доброволци. Някои от тях бяха рекрутирани от Западна Европа. Други бяха ветерани от джихада в Афганистан срещу съветската инвазия през 80-те години на XX век. Бойните умения, разработени от чуждестранните доброволци във войната, контактите с други хора от целия свят и радикализацията в огъня на битката поставиха основите на цели мрежи от ислямистко екстремистко насилие, с които светът се бори и до ден днешен. \r\nТези събития обаче не са уникални за преобладаващо мюсюлманската страна. Хиляди доброволци от цяла Европа също се присъединиха към православната босненско-сръбска армия и католическата босненска армия. Хърватската страна привличаше особено много неонацисти от целия континент през този период. Това бе несъмнено плод на решението на националното правителство в Загреб да покаже като национални маркери символите на Независимата държава Хърватия, фашисткият мариотен режим на Третия райх от годините на Втората световна война. \r\nТочно както с мюсюлманските доброволци, християнските ветерани се завръщат в родните си страни след войната, радикализират се и са готови за нови действия. Поне някои от тези ветерани станаха ядрото на новите десни милиции, които с времето ще се превърнат в мощни политически сили. Един от най-забележителните примери за това е „Златна зора“ в Гърция. Известно е, че ключовите членове на неонацисткото движение са участвали в клането в Сребреница на над 8 000 босненски мюсюлмани през 1995 г.  \r\nКакто и при мюсюлманските доброволци, европейските правителства много бавно признават заплахата, която тези радикализирани ветерани поставят пред собствените им общества след завръщането си. Много хора в Гърция по това време, включително и тези в правителството, прикриваха гръцките участници в клането, особено по религиозни и идеологически линии. Същото се отнася и за редица други страни в Източна Европа, включително Украйна, Румъния и Русия. Такива бойци обаче имаше и в някои среди в Западна Европа. \r\nИ разбира се, нито едно европейско правителство не въведе никакви програми за дерадикализация и реинтеграция на връщащите се в обществото бивши бойци. Идеята не беше дори в дневния ред. Нито пък бе потърсена правна отговорност за престъпления, извършени от тези хора, докато те са били далеч от дома си. Ако не друго, някои от бойците бяха „възнаградени“ с известност и политическа платформа за бъдещето. \r\nТози неуспех произведе същите видове фигури и мрежи на радикален екстремизъм , както и свързаните с ислямисткия тероризъм. Списъкът на терористите и националистическите радикални пропагандисти, които трябва да са вдъхновени от босненската война, е пропорционално обширна. Тук можем да посочим някои от най-публично разпознаваемите фигури от последните две десетилетия: Джаки Арклов, швед, който се биеше за католическите хървати, и дори, косвено, Андерс Брайвик, отговорен за на най-тежката терористична атака в норвежката история. \r\nАрклов например е швед с либерийски произход, неонацист, присъединил към хърватските сили за отбрана. Негови жертви твърдят, че той е изтезавал брутално затворените в хърватските концентрационни лагери в Херцеговина. По-късно е арестуван и осъден за военни престъпления от босненското правителство, но година след това е освободен като част от споразумение за размяна на затворници. Така Арклов се връща в Швеция, където е оправдан за престъпленията си поради липса на доказателства. Впоследствие той се отблагодари на снизходителността на шведската държава, като създаде неонацистка група в Швеция с още двама други. Не след дълго те бяха арестувани и осъдени за убийството на двама шведски полицаи. Това се случи през 1999 година. \r\nБрайвик обаче не е участвал във войната – тогава той е бил още тийнейджър. Но идеологическият му поглед бе силно вдъхновен от православните сръбски екстремисти. И наистина, неговата перспектива е доста широко представена в европейската крайнодесница. Повтаряща се тема в тяхното мислене е идеята за вечна война между европейската и ислямските цивилизации. Освновното е борбата срещу „замърсяването“ на „бялата европейска раса“, която представлява християнската или просветителската западна култура,  и Близкия изток, който е населяван от „кафяви раси“,  представляващи онова, което те възприемат като средновековен, изостанал, репресивен ислям. \r\nИдеята за продължаваща война между християнството и исляма има дългогодишна история на Балканите и извън нея. Но представата, че този конфликт се води от гледна точка на демографското съревнование между раси, има отличително сръбски родословие. Вземете например следното изявление на Радован Караджич, лидер на босненските сърби по време на войната: \r\n„Мюсюлманите не искаха да превърнат Босна в конфедерация или в държава за хървати, сърби и мюсюлмани. Те искаха цялата Босна и Херцеговина за себе си. Босненските мюсюлмани искат, в крайна сметка, да доминират, разчитайки на много висока раждаемост. Те дори искаха да уредят преместването на турци от Германия в Босна, за да помогнат за изграждането на тяхното ислямско общество. Тъй като такава стратегия за господство би била за сметка на босненските сърби, ние й се противопоставихме, като защитихме собствените си села\". \r\nИменно този начин на мислене утвърждава общата тенденция към геноцидни нагласи сред сърбите във войните от 90-те години на миналия век и по-късно се развива в днешната вездесъща представа сред европейското (и всъщност американското) крайно дясно. Или казано с други думи, това е идеята, че бялата европейска култура, цивилизация и раса се размива в Европа чрез мюсюлманска миграция, което от своя страна оправдава насилствено отмъщение спрямо изповядващите ислям.  \r\nБрайвик направи извода за Балканите явен, когато в своя манифест похвали Караджич, заявявайки, че „за усилията си да избави Сърбия от исляма той винаги ще бъде запомнен като почетен кръстоносец и европейски герой от войната“. Това е избор на език и терминология, която силно резонира както със сръбския национализъм от 90-те години на миналия век, така и с крайнодесния екстремизъм в днешно време. \r\nИ все пак, може би най-важното наследство от войната в Босна, по-важно от връщащите се бойци или ултрарадикалния дискурс, беше разбиването в Европа на следвоенната илюзия за цивилизована международна общност, която наблюдава света. \r\nБалканските войни, и особено тази в Босна и Херцеговина, бяха едни от първите конфликти, които се излъчват на живо по телевизията, след Първата война в Персийския залив. И това, което целият свят видя, бяха брутални жестокости и кланета, от ляво, от дясно, от център, включително геноцид, извършен срещу босненското мюсюлманско население. Случайните милиции с повече или по-малко държавна подкрепа създадаха лагери, измъчваха, изнасилваха, убиваха и унищожаваха религиозно и културно наследство, докато т.нар. свободен свят просто наблюдава. Те гледаха с ужас, но всичко, което правеха, в крайна сметка бе едно – да гледат, пасивно и безсилно. \r\nТогава изминаха още пет години, преди САЩ и Западът да се намесят срещу Сърбия, и повече от десетилетие, докато бъде отсъдена справедливост от международен трибунал. В същото време телевизионният геноцид стана голям мобилизиращ фактор за екстремисти от всички страни. На онези, които гледаха, им бе простено за заключението, че зверствата може да бъдат извършени безнаказано.  \r\nВойната бележи ключов момент в европейската история. Убийците и фашистите не само във вихъра си, но бяха прославяни - на живо по телевизията. С този прецедент, изгорен в колективната памет на едно поколение, възраждането на европейския фашизъм беше само въпрос на време. Авторите:  е изследовател в Института за стратегически изследвания към Американския военен колеж и директор на Центъра за глобална политика във Вашингтон. Той е автор на „Радикален произход: Защо губим битката срещу ислямския екстремизъм“ и бивш експерт и съветник в Комисията за противодействие на екстремизма на правителството на Великобритания.   е завършил докторантура в Международния университет в Сараево и в момента е учен в Института за ислямска традиция на бошняците в Сараево, Босна и Херцеговина. Тереза Герова", "date": "2019.05.27", "title": "Foreign Policy: Балканските войни създадоха поколение на християнски терористи"}
{"url": "http://www.focus-news.net/news/2019/05/27/2663165/sport-stana-yasna-datata-na-macha-za-superkupata-na-germaniya.html", "text": "Мачът за Суперкупата на Германия по футбол между Байерн Мюнхен и Борусия Дортмунд ще се играе на 3 август. Това обявиха от Германския футболен съюз. Мястото на провеждане на срещата и началният й час ще бъдат уточнени допълнително. \r\nОбикновено двубоят за Суперкупата на Германия противопоставя шампиона в Бундеслигата срещу носителя на националната купа, но когато един отбор спечели и двете отличия, какъвто е случаят с Байерн Мюнхен през настоящия сезон, то съперник е вторият в крайното класиране на шампионата.", "date": "2019.05.27", "title": "Спорт: Стана ясна датата на мача за Суперкупата на Германия"}
{"url": "http://www.focus-news.net/news/2019/05/27/2663162/nzok-tsenite-na-klinichni-pateki-sa-chuvstvitelno-uvelicheni.html", "text": "На днешното си заседание Надзорният съвет на Националната здравноосигурителна каса (НС на НЗОК) одобри проект на Договор за изменение и допълнение на Националния рамков договор за медицинските дейности между Националната здравноосигурителна каса и Българския лекарски съюз за 2018 г. Това съобщиха от пресцентъра на  НЗОК . Анексът отразява увеличението на цените на значителен брой клинични пътеки с между 10-30%, като е обърнато особено внимание на неонатологичните и педиатричните пътеки. В областта на неонатологията увеличението на клиничните пътеки е с 20-30% или от 1440 до 1670 лв. Увеличението на клиничните пътеки за лечение на деца е също с 20-30% или от 840 до 2 400 лв. На сто процента е увеличена клиничната пътека за септични (бактериални) артрити и остеомиелити при деца под 18-годишна възраст  - 2400 лв. С 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст – 1300 лв. \r\nПроектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. ще бъде публикуван на официалната интернет страница на НЗОК. За да се обезпечат финансово увеличените цени на клиничните пътеки, Надзорният съвет реши да се освободят средства в размер на 50 000 хил. лв. от „Резерв, включително за непредвидени и неотложни разходи“, с които да се увеличат средствата за здравноосигурителни плащания за болнична медицинска помощ през 2019 г. за извършване на промените. Няма да има проблеми с отчитането на изпълнителите на болнична медицинска помощ по сключените им договори с НЗОК, тъй като  промените, приети с Проекта, ще бъдат технологично обезпечени в информационната система на НЗОК.", "date": "2019.05.27", "title": "НЗОК: Цените на клинични пътеки са чувствително увеличени"}
{"url": "http://www.focus-news.net/news/2019/05/27/2663158/evropeyski-izbori-2019-veliko-tarnovo-gerb-poluchava-2931-ot-glasovete-bsp-2918-dps-1162-vmro-839-pri-100-obraboteni-protokoli-v-rik.html", "text": "18440 или 29.31% от упражнилите правото си на вот от Великотърновска област са гласували за ПП ГЕРБ, при обработени 100% протоколи в Районната избирателна комисия, съобщават за  Радио „Фокус“ – Велико Търново  от Районната избирателна комисия. Подкрепата си за БСП са дали 18354 или 29.18% от избирателите. Разликата в броя на гласоподавателите, подкрепили двете партии, е 86 гласа. За ДПС са гласували 11.62% от гражданите в региона, а за ВМРО – 8.39%. На пета позиция остава „Демократична България“ с 4.44%. С много близък резултат е и ВОЛЯ – 4.28%. Под 2% остават Десислава Иванчева, Минчо Куминев, Атака и ПП „Възраждане“. Агенция „Фокус“ припомня:  На предходните европейски избори през 2014 г. в 4-ти  избирателен район Велико Търново ГЕРБ получават – 29.88 % „Коалиция за България“ – 21.75  %, ДПС – 11.27 %, България без цензура, ВМРО, ЗНС, Гергьовден – 14.13 %.  \r\nНа европейските избори през 2009 г. в 4-ти  избирателен район Велико Търново ГЕРБ получава  25.95 %, „Коалиция за България“ – 18.84%, ДПС – 10.36 %, за партия „АТАКА“ са гласували  14.56 %, за НДСВ – 7.59 %, за РЗС – 7.57 %, за Синята коалиция – 6.66 %. На първите европейски избори у нас през 2007 г. в 4-ти  избирателен район Велико Търново ГЕРБ получава 26.20 %,  ПЕС- БСП – БСХ – 22.65 %, ДПС – 9.13  %, партия „АТАКА“ – 16.50 %, за НДСВ 8.37 %, Съюз на демократичните сили – 5.43. \r\nНадежда КРЪСТЕВА", "date": "2019.05.27", "title": "Европейски избори 2019: Велико Търново: ГЕРБ получава 29.31% от гласовете, БСП - 29.18%, ДПС - 11.62%, ВМРО - 8.39%, при 100% обработени протоколи в РИК"}
{"url": "http://www.focus-news.net/news/2019/05/27/2663150/der-standard-avstriya-pretsedent-vav-viena-kurts-izgubi-vota-na-nedoverie.html", "text": "Преходното правителство във Виена остана в миналото: за първи път в историята на Втората австрийска република управляващото правителство не преодоля вота за недоверие. В понеделник следобед кабинетът на канцлера Себастиан Курц (АНП) загуби гласуването в парламента, съобщава австрийският национален ежедневник  Der Standard . \r\nПредложението, внесено от Социалдемократическата партия (СДП), бе подкрепено от доскорошния коалиционен партньор на Курц – „Партията на свободата на Австрия“. АНП и НЕОС гласуваха срещу него.  \r\nПредстои австрийският президент Александър Ван дер Белен да назначи преходен канцлер, който ще ръководи политиката на Виена до националните избори през есента. Успешното гласуване на вота e прецедент в историята на Австрия: от 1945 г. насам са направени 185 опити за сваляне на правителство чрез вот на недоверие, но нито един от тях не бе успешен. Досега. Тереза Герова", "date": "2019.05.27", "title": "Der Standard (Австрия): Прецедент във Виена – Курц изгуби вота на недоверие"}
{"url": "http://www.focus-news.net/news/2019/05/27/2663163/evropeyski-izbori-2019-vidin-bsp-poluchava-3208-ot-glasovete-gerb-3074-dps-1543-pri-100-obraboteni-protokoli-v-rik.html", "text": "БСП получава 32,08% от гласовете  при 100% обработени протоколи в Районната избирателна комисия. Това съобщиха за  Радио „Фокус“ – Видин  от РИК. Втори са ГЕРБ с резултат 30,74%. За БСП са гласували 8733-ма избиратели, за ГЕРБ – 8368. Трета политическа сила в областта е ДПС с 15,43%, за която са гласували 4199 души. Следват ВМРО-БНД с 4.19%,  Воля – 2.77%, Демократична България – 2.27% , „Път на младите“ (НДСВ и „Новото време“) – 1.42%, Атака – 1.33% и за ИК за Минчо Христов – 1.07 %. Недействителните бюлетини са 894, най-много са недействителните бюлетини за БСП – 183. Машинно са гласували 1113 души. Агенция „Фокус“  припомня: На предходните европейски избори през 2014 г. в 5-ти  избирателен район Видин ГЕРБ получават –24.66 % „Коалиция за България“ – 31.92  %, ДПС – 10.45 %, България без цензура, ВМРО, ЗНС, Гергьовден – 15.51 %.  На европейските избори през 2009 г. в 5-ти  избирателен район Видин ГЕРБ получава  22.59 %, „Коалиция за България“ – 31.63 %, за партия „АТАКА“ са гласували  7.73 %, за НДСВ – 7.59 %, за НДСВ – 11.68, за Синята коалиция – 7.39 %, ПП „Лидер“ – 6.15 % и за РЗС – 5.10 %. На първите европейски избори у нас през 2007 г. в 5-ти  избирателен район Видин ГЕРБ получава 15.98 %, ПЕС- БСП – БСХ – 46.68 %,  НДСВ – 9.97 %, Съюз на демократичните сили – 7.12 %, партия „АТАКА“ – 6.27 %. \r\nАнна ЛОЗАНОВА", "date": "2019.05.27", "title": "Европейски избори 2019: Видин: БСП получава 32,08% от гласовете, ГЕРБ - 30.74%, ДПС - 15.43%, при 100% обработени протоколи в РИК"}
{"url": "http://www.focus-news.net/news/2019/05/27/2663168/nimh-utre-vremeto-shte-bade-predimno-slanchevo-maksimalnite-temperaturi-shte-sa-mezhdu-28-i-33.html", "text": "През нощта над Западна България облачността ще се разкъса, а до сутринта и ще намалее до предимно ясно. По-значителни увеличения на облачността ще има над Източна България, но без съществени валежи. Ще продължи да духа слаб до умерен югоизточен вятър. Утре ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури още малко ще се повишат и максималните ще са между 28° и 33°. Това съобщи за Агенция „Фокус“ дежурният синоптик  Красимир Стоев от  Националния институт по метеорология и хидрология (НИМХ) . Атмосферното налягане ще се понижава и ще бъде по-ниско от средното за май.  \r\nНад Черноморието ще бъде предимно слънчево. Ще духа до умерен южен вятър. Максимални температури на въздуха: 22-25°. Температура на морската вода е 16-18°. Вълнението на морето ще е 2-3 бала. \r\nНад планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата и временно бурен южен вятър. Максимална температура на височина 1200 метра около 22°, на 2000 метра – около 14°. \r\nВ сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд, както и в Източна България ще бъде слънчево. Дневните температури ще се задържат високи. В четвъртък и петък въздушната маса ще е неустойчива. Ще се развива купеста и купесто-дъждовна облачност и много места, главно в Западна и Централна България, ще има валежи и гръмотевични бури. По-висока е вероятността за локални интензивни валежи и градушки в петък. В източните райони ще се задържи почти без валежи, с повече слънчеви часове. В четвъртък вятърът ще се ориентира от северозапад и дневните температури в западните райони ще се понижат, на изток ще са до 27°-28°.", "date": "2019.05.27", "title": "НИМХ: Утре времето ще бъде предимно слънчево, максималните температури ще са между 28° и 33°"}
{"url": "http://www.focus-news.net/news/2019/05/27/2663169/nikola-dimitrov-v-intervyu-za-britanski-vestnik-vliyanieto-na-es-v-zapadnite-balkani-shte-otslabne-ako-uspeshniyat-primer-na-makedoniya-ne-bade-vaznagraden.html", "text": "Европейският съюз ще загуби влиянието си в Западните Балкани по отношение на конкуренти като Китай и Русия, ако не подкрепи започването на преговори за членство със Северна Македония. Това предупреди първият дипломат на Скопие Никола Димитров  в интервю за британския ежедневник  The Financial Times , цитирано от първия вестник в югозападната ни съседка  „Нова Македония“. \r\nСъществуват съмнения дали държави като Франция, Германия и Нидерландия ще подкрепят усилията на Македония за членство в ЕС на предстоящата среща на външните министри на ЕС следващия месец. Много европейски дипломати обаче твърдят, че балканската нация е изпълнила задълженията си, включително промяната на името, за да се сложи край на спора с Гърция. \r\n„Когато има добър пример, той трябва да бъде признат и възнаграден. Ако това не се случи, тогава силата на ЕС отслабва. Ако ЕС не може да промени положението на Балканите, трудно е да си представим как ще направи нещо друго“, отбелязва Димитров, добавяйки, че Балканите се превърнаха в „геополитическа конкурентна сцена\". \r\nВъншният министър на югозападната ни съседка предупреди, че отхвърлянето от страна на ЕС ще наруши доверието в правителството в Скопие. Подобен сценарий, съгласно думите му, „би бил обезкуражаващ за онези, които се опитват да разрешат други важни двустранни спорове\" в региона, обременен с разногласия след разпадането на СФР Югославия. Тереза Герова", "date": "2019.05.27", "title": "Никола Димитров в интервю за британски вестник: Влиянието на ЕС в Западните Балкани ще отслабне, ако успешният пример на Македония не бъде възнаграден"}
{"url": "http://www.focus-news.net/news/2019/05/27/2663172/medikforum-brakat-e-polezen-no-samo-za-mazhete-neomazhenite-i-bezdetni-zheni-sa-nay-shtastlivi.html", "text": "Екип от учени от Лондонското висше училище по икономика, ръководен от професор Пол Долан, публикуваха обобщенията от мащабно изследване на брака, съгласно които семейният живот няма еднакви ползи и вреди за двата пола, отбелязва специализираният портал  MedikForum . \r\nОказа се, че мъжете, които се женят, могат да очакват увеличение на средната продължителност на живота. Семейният живот им позволява да правят по-малко рискови неща, да печелят повече пари и да бъдат по-внимателни към собственото си здраве.  \r\nНо за жените ситуацията е точно обратната. Ако преди началото на семейния живот жените са спазвали диета и са се грижили за фигурата си, а след надяването на халката те често не разполагат с време и енергия за всичко това - особено след раждането на деца. Най-щастливата и здравословна подгрупа сред населението са жените, които никога не са сключвали брак и не са раждали деца, е заключението от изследването.  \r\nПрофесор Долан обаче подчертава, че женените хора са по-щастливи от другите групи от населението, но само ако се провеждат проучвания за нивото на щастие в присъствието на двамата съпрузи. Ако започнат да интервюират съпрузите един по един, статистиката изобщо не е толкова розова.  Тереза Герова", "date": "2019.05.27", "title": "MedikForum: Бракът е полезен – но само за мъжете; неомъжените и бездетни жени са най-щастливи"}
{"url": "http://www.focus-news.net/news/2019/05/27/2663170/predstoyashti-sabitiya-v-stranata-za-28-may-agentsiya-fokus.html", "text": "*** \r\nОт 11.30 часа в Квадрат 500 - Национална галерия министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония. Престижните отличия ще получат творци и артисти от различни области на изкуствата за техния принос в развитието на българската култура и духовност. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. Заседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза. \r\n*** \r\nОт 11.00 часа ще се състои официално откриване на обект в проект „Инвестиции в съвременна образователна инфраструктура в община Габрово“ в НУ „Васил Левски“. От 12.30 часа ще бъде откриването на обект в ОУ „Св. св. Кирил и Методий“. Гости ще бъдат зам.-министърът на регионалното развитие и благоустройството и ръководител на УО на ОПРР Деница Николова и гл. секретар на МОН Албена Михайлова.  \r\n*** \r\nОт 13.00 часа в комплекс Зорница бл. 47 заместник-министърът на транспорта, информационните технологии и съобщенията Димитър Геновски и главният изпълнителен директор на „Български пощи“ ЕАД Деян Дънешки ще открият реновирана пощенска станция. \r\n*** \r\nОт 9.00 часа в Интер Експо Център ще се проведе Кръгла маса на тема „Киберсигурност - Предизвикателства пред институциите и бизнеса в България“. Официалното откриване е от 9.30 часа. Форумът се провежда под патронажа на министъра на вътрешните работи Младен Маринов. Участие ще вземат отговорни служители и експерти от сектор „Сигурност“, представители на Главна прокуратура на Р България, Столична община, държавни агенции, представители на бизнеса. \r\n*** \r\nОт 9.30 часа XII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Иван Г. \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен Г., Румен С. и Славияна В.  \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа XXIII състав на Специализирания наказателен съд ще заседава по делото за участие в ръководството на престъпна организация или група срещу Димитър С. и Стоян С.  \r\n*** \r\nОт 10.30 часа в НДК ще бъде открит традиционният Пролетен базар на книгата. Изложението ще продължи до 2 юни на три нива Националния дворец на културата. \r\n*** \r\nОт 11.00 часа в Конферентната зала на Столична община ще се състои пресконференция за 13-тото издание на платформата „Световен театър в София“.  \r\n*** \r\nОт 11.00 часа XVIII състав на Специализирания наказателен съд ще заседава по производство по чл. 65 НПК - задържане под стража в досъдебното производство и в производството по ЗЕЕЗА срещу Петър Х.  \r\n*** \r\nОт 13.00 часа пред Министерски съвет ще се проведе протест срещу отнемането на спортния лиценз на Българска федерация по автомобилен спорт (БФАС). \r\n*** \r\nОт 13.00 часа ХVІІ състав на Специализирания наказателен съд ще гледа делото за организиране и ръководене на престъпна група срещу Енчо С., Георги Д. и Божидар В.  \r\n*** \r\nОт 13.30 часа ХVII състав на Специализирания наказателен съд ще гледа делото за организиране и ръководене на престъпна група срещу Ангел П., Анатоли А., Цветомир Ц., Нина М., Боил К., Ивайло Н., Димитър Д., Върбан Д., Цветомир Д., Милен И., Мартин М., Михаил Х. и Цветелин С.  \r\n*** \r\nОт 13.30 часа VII състав на Специализирания наказателен съд ще гледа делото за организиране и ръководене на престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа в Дома на Европа ще се проведе дискусия за резултатите от европейските избори.  \r\n*** \r\nОт 18.00 часа в Унгарския културен институт ще бъде прожектиран филмът „Гражданинът Хавел“.  \r\n*** \r\nОт 19.00 часа на Лятната естрада в Борисовата градина ще се проведе празничен  \r\nконцерт-спектакъл с участието на Фолклорен танцов ансамбъл \"Средец\", Танцов ансамбъл \"Здравец\", Студио за модерен балет \"Киви\", Клуб по спортни танци \"Средец\", Вокална студия \"Дъга\", Детска балетна школа \"Алиса\". \r\n*** \r\nОт 11.00 часа на площад „Македония“ в „Училищна панорама“ ще бъдат презентирани всички училища, езикови школи, занимални и неправителствени организации.  \r\n*** \r\nОт 10.00 часа в хотел Галерия Графит международна конференция „Групово финансиране на масовите иновации“ ще се проведе заключително събитие по проект CrowdStream. Събитието е организирано от Асоциация на Българските Черноморски Общини (АБЧО). \r\n*** \r\nОт 10.00 часа в Зала 1 на Икономически университет- Варна ще се проведе на кръгла маса на тема: „Приложение на медиацията в различните обществени сфери“. Събитието се организира от Камара на медиаторите в България, Икономически университет- Варна, Катедра „Правни науки“, Окръжен съд- Варна и Институт „Итера“. \r\n*** \r\nОт 16.30 часа в Читалище „Просвета 1927“ ще бъдат наградени победителите в конкурса „Език свещен на моите деди…“. \r\n*** \r\nОт 17.00 часа в Градската художествена галерия ще бъде открита изложбата „Азбука на въображението“ – клас по рисуване за деца с водещ Виктория Георгиева. Изложбата може да бъде видяна до 13 юни.  \r\n*** \r\nОт 18.30 часа в Радио Варна ще бъде премиерата на книгата на проф. д-р  Розмари Стателова на \"Откритие 2019\". \r\n*** \r\nОт 10.00 часа в Регионалния пресклуб на БТА на Агенцията за регионално развитие и бизнес център - Видин ще представят работата си по проект „Мрежа за устойчиво използване на природното наследство и ресурси в трансграничния регион”. \r\n*** \r\nОт 17.30 часа в Регионална библиотека „Михалаки Георгиев” ще се проведе творческа вечер под надслов „Яна Язова – енигма, фатализъм, реалност”.  \r\n*** \r\nОт 10.00 часа в пресклуба на БТА ще се състои пресконференция, на която партия ВМРО-БНД ще направи анализ и коментар на изборните резултати за кандидати на ЕП.  \r\n*** \r\nВ 11.00 часа в Зала 302 ще се състои пресконференция във връзка с предстояща кампания за пътна безопасност на територията на цялата община. Ще участват представители на ръководствата на Община Велико Търново и ОД на МВР – Велико Търново.  \r\n*** \r\nОт 11.00 часа в пресклуба на БТА ще се състои пресконференция във връзка с отбелязването на 50-годишнината от създаването на Младежкия дом във Велико Търново.  \r\n*** \r\nВ 14.00 часа в Институт „Конфуций“ ще бъде открита изложба с творбите на участниците в IX-тия национален конкурс „България и Китай – древни и уникални цивилизации“.  \r\n*** \r\nОт 18.00 часа в ХГ „Борис Денев“ ще бъде открита изложбата „Огледало на цивилизациите“.  \r\n*** \r\nОт 19.00 часа в малка зала на МДТ „Константин Кисимов“ ще бъде представен „Декамерон“ – 70-то представление.  \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Строителен мениджмънт и строителен надзор на договори за строителство по Фидик - интегриран проект за воден цикъл на град Враца – II фаза“.  \r\n*** \r\nОт 17.30 часа в Регионален исторически музей ще бъде открита художествена изложба „Земята на Ботев“ и литературно четене на врачански поети. \r\n*** \r\nОт 19.00 часа на открита сцена пред Община Враца ще се състои концерт на група „Акага“. \r\n*** \r\nОт 14.00 часа в Художествена галерия \"Недялко Каранешев\" ще се състои Кръгла маса на тема „Атанас Буров – достойният българин“.  \r\n*** \r\nОт 18.00 часа в галерия „Георги Петров“ в комплекс „Луксор“ ПП ГЕРБ-Добрич организира среща-разговор с един от водещите невролози у нас проф. д-р Ара Капрелян. Тя ще е на тема „Заболявания на мозъка: Паркинсон, Алцхаймер, Мултипленна склероза“. \r\n*** \r\nОт 9.30 часа Общинският съвет (ОбС) ще проведе своето редовно 54-то заседание. \r\n*** \r\nОт 14.00 часа в залата на Парк-хотел „Кюстендил“ Общинският съвет ще проведе месечното си заседание. \r\n*** \r\nОт 13.00 часа в Бароковите къщи ще се проведе пресконференция с кмета на Община Ловеч Корнелия Маринова и представителите на културните институции в града.  \r\n*** \r\nОт 9.00 часа в зала № 3 Районният съд ще гледа делото срещу Борислав С., обвинен в противозаконно пречене на орган на властта – В.П., на длъжност началник сектор „СПС“ при ОДМВР – Пловдив и Д.Г., на длъжност разузнавач в група „ППСНВДП“ при сектор „ПОППВОО“ към отдел „Криминална полиция“ при ОДМВР – Пловдив да изпълнят задълженията си. \r\n*** \r\nОт 9.00 часа в зала 5 Окръжният съд ще гледа делото срещу Атанас А., обвинен, че в качеството си на собственик на фирма е избегнал плащането на данъчни задължения в особено големи размери – в общ размер на 143 072,06 лева, включващи данък добавена стойност в общ размер на 96 377,23 лева. \r\n*** \r\nОт 9.00 часа в зала №1 Апелативният съд ще гледа обжалването на 7-годишна присъда за отвличане срещу 41-годишният К. Ш.  \r\n*** \r\nВ 10.30 часа от ул. „Даме Груев“ ще бъде даден символичният старт на реконструкцията на „Кукленско шосе“.  \r\n*** \r\nВ 10.30 часа нв ДГ „Чайка“ кметът на район ''Източен'' Николай Чунчуков ще присъства на открит урок по плуване.  \r\n*** \r\nВ 11.00 часа в залата на кметството на район „Тракия“ ще се проведе пресконференция по повод предстоящото 4-то издание на S`Cool Rock Fest. \r\n*** \r\nВ 11.30 часа в  заседателна зала на Община Пловдив ще се състои пресконференция на заместник-кмета Георги Титюков и председателя на Българската федерация по фехтовка и член на Изпълкома на Международната федерация Величка Христева по повод започващото в града Европейско първенство.  \r\n*** \r\nОт 13.30 часа в зала №1 Апелативният съд ще гледа протест срещу присъдите на И. И.  \r\nи Р. К., които са осъдени за отвличане на 19-годишно момиче от землището на село Скутаре. \r\n*** \r\nОт 14.00 часа в зала № 1 4 наказателен състав ще гледа делото срещу Емил М., обвинен, че с цел да набави за себе си имотна облага в размер на 1500 лева е възбудил и поддържал заблуждение у В. А., че ще предаде  сумата  на съдията – докадчик по НОХД по описа на РС - Сливен и по този начин ще осигури благоприятен изход по делото. \r\n*** \r\nОт 19.00 часа в Зала № 1 на Родопски драматичен театър „Николай Хайтов“ ще се проведе концерт „Пролетно настроение“, с участието на Фолклорен ансамбъл „Родопа“ и Общински духов оркестър. \r\n*** \r\nОт 14.00 часа в НЧ „Св. Климент Охридски 1858“ ще бъдат отбелязани 100 години от рождението на Николай Хайтов. Ще се проведе среща с дъщеря му Елена Хайтова и представяне на книгата й „Орли от пламък“. \r\n*** \r\nОт 14.00 часа в залата на Младежкия дом ще се проведе фестивал на професиите.  \r\n*** \r\nОт 16.00 до 17.30 часа в Къщата на архитекта ще се проведе творческа работилница  \r\n„Детство в КВАРТАЛА” - IV-то издание. \r\n*** \r\nОт 19.00 часа в Оперен театър ще се проведе гала-вечер – 50 години Балет „Арабеск“. \r\n*** \r\nОт 11.00 часа в пресклуба на БТА ще се проведе пресконференция на Коалиция „Да за Димитровград“. \r\n*** \r\nОт 9.00 часа в зала 304 на общината ще се проведе заседание на Постоянната комисия „Младежки дейности и спорт“.  \r\n*** \r\nОт 10.00 часа в зала 203 на общината ще има брифинг.  \r\n*** \r\nОт 10.30 часа в зала 304 ще се проведе заседание на Постоянната комисия „Икономическа политика, общинска собственост и контрол по сделките с общинско имущество”.  \r\n*** \r\nОт 13.15 часа в зала 203 ще се проведе заседание на Постоянната комисия „Здравеопазване и социална политика“.  \r\n*** \r\nОт 14.30 часа в информационния център в леопарк „Кьошкове“ с награждаване на победителите и откриване на изложба Дирекцията на Природен парк „Шуменско плато“ ще отчете резултатите от Националния конкурс за детско творчество „Природата – моето вдъхновение”.", "date": "2019.05.27", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2019/05/27/2663166/evropeyski-izbori-2019-krasimir-karakachanov-vmro-ako-imame-vtori-evrodeputat-tova-nay-veroyatno-shte-bade-andrey-slabakov.html", "text": "Ако партията има втори евродепутат, това най-вероятно ще бъде актьорът Андрей Слабаков. Това каза лидерът на ВМРО Красимир Каракачанов в предаването „Лице в лице“ по  бТВ . „Ние стимулирахме преференцията. В цялата листа от 17 човека около 6-7 бяха представители на ВМРО. Ние стимулирахме хората да се надпреварват. И мога да кажа, че ако вземем втори мандат, ще има пренареждане. И вторият мандат най-вероятно ще бъде актьорът Андрей Слабаков. Но трябва да излязат официалните данни от ЦИК, за да видим дали ще имаме втори мандат“, обясни Каракачанов. Той посочи, че голямата част от хората не са излязли да гласуват, защото кампанията е започнала „мръсно и компроматно“. „И това не донесе полза на тези, които изработиха кампанията такава и отвратиха хората да излязат да гласуват. Макар че това не е прецедент, има и други държави, в които процентът е нисък“, каза още Каракачанов. „БСП, които не водиха кампания за евроизборите, а за окалване на основния си политически опонент ГЕРБ, загубиха от тази работа. Има разделение вътре в листата, което се оказва достатъчно сериозно, за да им провали резултатите от кампанията“, коментира председателят на ВМРО.", "date": "2019.05.27", "title": "Европейски избори 2019: Красимир Каракачанов, ВМРО: Ако имаме втори евродепутат, това най-вероятно ще бъде Андрей Слабаков"}
{"url": "http://www.focus-news.net/news/2019/05/27/2663167/evropeyski-izbori-2019-krum-zarkov-bsp-shte-prodalzhim-da-badem-tvarda-i-argumentirana-opozitsiya.html", "text": "Да поздравим 17-те човека, които избрахме да ни представляват в Европейския парламент и да им пожелаем успех. Ние загубихме, но не сме се отказали от целта ни – да бъдем алтернатива на сегашното управление, което според нас не е добро за България. Сега трябва да потърсим доверието  на 450 хиляди души, които гласуваха за нас – симпатизантите на БСП. Решението, което взе Изпълнителното бюро и председателят на БСП, и което утре ще бъде предложено за гласуване пред Националния съвет, е именно да се потърси това доверие от всеки отговорен фактор в партията”. Това заяви членът на ИБ на БСП и зам.-председател на ПГ на „БСП за България” Крум Зарков по БТВ, съобщиха от пресцентъра на  партията . Зарков обясни, че изборът за председател на партията ще се проведе по вътрешноизборни правила, а уставът предполага всеки член на БСП да може да даде своя вот. По думите му това е била основната идея на Корнелия Нинова, още когато е избрана за председател на партията. „Има аргументи, поради които тези избори не са провал. Най-простият – ще имаме повече представители в ЕП -  5, вместо сегашните 4. Още повече, че в абсолютна стойност имаме повече гласове от изборите през 2014 година, въпреки ниската избирателна активност”, коментира още Зарков. Той отбеляза, че всички други партии губят абсолютни гласове или  представителство спрямо 2014 година.  \r\n„Тези избори не могат да бъдат тълкувани като прошка за всичко, което се е случило и не се е случило през последните 2 години – неосъществената здравна реформа, политиката в земеделието, ниските доходи, сгрешената структура за икономиката”, изрази мнение социалистът. Той припомни, че БСП е направила усилие да покаже конкретен план с програмните документи  „Визия за България” и „Визия за Европа”. \r\nПо повод присъствието на левицата в Народното събрание, Зарков заяви: „Ще се върнем в парламента, ще направим всички необходими стъпки и предложения за продължаване на съдебната реформа в България. Напуснахме го, защото бяхме недоволни от начина, по който той функционира и качеството на законодателството\". „Изправихме се смело срещу всички лостове на влияние на управляващите. Ще продължим да бъдем аргументирана опозиция. Ще победим, но ни трябва още много работа -  тя трябва да се направи след като видим дали имаме доверието на хората, които представляваме”, заключи Зарков.", "date": "2019.05.27", "title": "Европейски избори 2019: Крум Зарков, БСП: Ще продължим да бъдем твърда и аргументирана опозиция"}
{"url": "http://www.focus-news.net/news/2019/05/27/2663174/evropeyski-izbori-2019-v-oblast-shumen-dps-pecheli-izborite-v-pet-obshtini-gerb-v-tri-bsp-v-dve.html", "text": "В област Шумен ДПС печели изборите в пет общини, ГЕРБ - в три, БСП - в две, сочат данните от  Районната избирателна комисия . ДПС е първа политическа сила в общините Венец, Върбица, Хитрино, Каолиново и Нови пазар. ГЕРБ печели в общините Шумен, Смядово и Никола Козлево, а „БСП за България“ - в общините Велики Преслав и Каспичан. В община Шумен ГЕРБ получава 27,48% избирателна подкрепа или 6031 гласа. „БСП за България“- 26,62%, или 5 843 гласа. Трети са ВМРО- БНД с 10,56%, или 2319 души. На четвърто място са ДПС с 10,09%, или 2215 гласа. ВОЛЯ - 5.96%, „Демократична България“ - 3.79%. В община Смядово ГЕРБ получава 45,08%, или 651 гласа. „БСП за Българиая“- 21,05%, или 304 гласа. Третата позиция е за ДПС с 10,73%, или 155 гласа. ВОЛЯ - 5.19%. В Община Никола Козлево ГЕРБ получава 58,10%, или 1794 гласа. ДПС са втори с 30,93%, или 955 гласа. Трети са „БСП за България“ с 6,51%. В Община Каспичан БСП е първа с 30,43%. Втори са ГЕРБ с 28,71%. Трети са ДПС с 15,16%. ВОЛЯ - 6.30%, ВМРО-БНД - 5.69%. В Община Велики Преслав „БСП за България“ са първи с 25,91%. За ГЕРБ са гласували 23,05% избиратели. ДПС са трети с 19,49%. ВОЛЯ- 5.78%. ВМРО-БНД - 4.83%, а Ваня Руменова Георгиева - независим кандидат, е получила 4.55%. „Демократична България“ - 2.04%. В Община Нови пазар ДПС са първи с 40,86%. Втори са БСП с 22.02%, трети ГЕРБ с 15,87%. ВОЛЯ- 5.11%, ВМРО- БНД - 4.39%. В Община Венец първи са ДПС с 83.91%. На второ място е ГЕРБ са 320 пуснати бюлетини, или получили 8.79%, следвани от БСП – 3,54%, и ВОЛЯ - 1.26%. В Община Върбица първи са ДПС с 78.06% от гласувалите. Втори са ГЕРБ с 10.70% от гласоподавателите. Трети са „БСП за България“ с 4.59%. ВОЛЯ-2.65%. В Община Хитрино най-много бюлетините има ДПС –59,58%. Втори са БСП – 10.90%, трети ГЕРБ – 10,57%. ВОЛЯ- 4.30%, ДОСТ- 3.63%. В Община Каолиновопърви са ДПС с 82.02% от гласоподавателите. Втори са ГЕРБ с с 8.93%, следвани от „БСП за България“- 2.91%. ВОЛЯ-1.41%, ДОСТ- 1.38%. \r\nИвелина ИВАНОВА", "date": "2019.05.27", "title": "Европейски избори 2019: В област Шумен ДПС печели изборите в пет общини, ГЕРБ - в три, БСП - в две"}
{"url": "http://www.focus-news.net/news/2019/05/27/2663171/evropeyski-izbori-2019-prof-mihail-konstantinov-tryabva-da-se-pomisli-za-vdigane-na-vaznagrazhdeniyata-na-chlenovete-na-izbiratelnite-komisii.html", "text": "Трябва да се помисли за вдигане на възнагражденията на членовете на избирателните комисии. Това каза за обзорното предаване „Това е България“ на  Радио \"Фокус\"  председателят на Борда на директорите на „Информационно обслужване“ проф. Михаил Константинов. По думите му традиционна слабост на държавната администрация е обучението на членовете на СИК, което означава, че самите партии не предлагат подходящи кандидати за длъжностите. „Има и смяна в последния момент – партиите първо предлагат едни хора, после предлагат други, някой път те са необучени. Това е слабост, която наблюдавам от 30 години в изборния процес – на места някои комисии са недостатъчно обучени. Имаме и голям дефицит на кадри, хората не искат да работят за тези пари. Това е огромно напрежение – близо 48 часа, хората не спят, понякога това са възрастни хора и т.н. Трябва да помислим да се вдигне възнаграждението на избирателните комисии“, обясни анализаторът. Проф. Константинов допълни, че освен това, изборния е протекъл нормално, без сериозни оплаквания и прекъсвания, както и сериозни забавяния при обработка на резултатите. Той препоръча да се види броя на гласувалите машинно, за да се прецени цената на такъв глас и ефективността на този тип вот. \r\nЦоня СЪБЧЕВА", "date": "2019.05.27", "title": "Европейски избори 2019: Проф. Михаил Константинов: Трябва да се помисли за вдигане на възнагражденията на членовете на избирателните комисии"}
{"url": "http://www.focus-news.net/news/2019/05/27/2663176/minyu-staykov-ostava-v-aresta.html", "text": "Апелативният специализиран наказателен съд потвърди най-тежката мярка за неотклонение „задържане под стража“ на обвиняемия Миню Стайков, предаде  Нова телевизия . Определението е окончателно и не подлежи на обжалване, съобщиха от съда. \r\nСобственикът на \"Винпром - Карнобат\" Миню Стайков е задържан от началото на септември, когато беше обвинен в ръководене на организирана престъпна група за данъчни престъпления и незаконно производство на цигари. Дни преди да изтече законоустановеният срок за задържането му, спецпрокуратурата му повдигна нови обвинения - за злоупотреба с европари. \r\nСпециализираният наказателен съд го остави в ареста, а Стайков започна гладна стачка в знак на протест.", "date": "2019.05.27", "title": "Миню Стайков остава в ареста"}
{"url": "http://www.focus-news.net/news/2019/05/27/2663175/predstoyashti-mezhdunarodni-sabitiya-za-28-may-agentsiya-fokus.html", "text": "Лидерите на ЕНП се събират на първа среща след европейските избори. \r\n***  Ще се проведе световна среща на върха по въпросите на климата. \r\n***  Министърът на външните работи на Руската федерация Сергей Лавров пристига на посещение в Словакия. \r\n***  ЕЦБ представя нови банкноти от 100 и 200 евро. \r\n***  Министърът на външните работи на Руската федерация Сергей Лавров ще открие конференция по повод 100-годишнината от установяването на дипломатически отношения с Афганистан. \r\n***  Съветът за сигурност на ООН заседава за ситуацията в Северозападна Сирия. \r\n***  Ще бъде произнесена първа присъда по дело за евгеника. \r\n***", "date": "2019.05.27", "title": "Предстоящи международни събития за 28 май (Агенция „Фокус“)"}
{"url": "http://www.focus-news.net/news/2019/05/27/2663178/varna-s-igri-zabavleniya-i-otkrivane-na-nova-ploshtadka-otbelyazvat-1-yuni-v-grad-dalgopol.html", "text": "С богата празнична програма и откриване на новата детска площадка до сградата на Общината в Дългопол ще бъде отбелязан Денят на детето – 1 юни. Това съобщиха за  Радио „Фокус“ – Варна  от Общината. Празникът ще започне с първоюнски футболен турнир на Градския стадион „Камчия“. Състезанието ще се проведе между 10.00 и 13.00 часа. От 13.30 часа е предвидено децата да изрисуват асфалта пред сградата на Общината. Темата, която организаторите са задали е „Моят град на 50 години!“. Час по-късно от градския площад ще бъде даден старт на състезанието с велосипеди. А от 15.00 часа ще се състои официалното откриване на новата детска площадка. На място е предвидено детско шоу с клоун. По-късно, от 16.00 часа, във Фоайето на Народно читалище „Н. Й. Вапцаров – 1896“ е предвиден Планетариум с вход свободен. По време на празника ще бъде отворена и стационарна експозиция на самолет МИГ 21 за посещение и снимки. Всяко дете, което желае да участва в състезанието с велосипеди и рисунки на асфалт трябва да се запише в Информационния център на Община Дългопол до 29 май. \r\nДиана СТОЕВА", "date": "2019.05.27", "title": "Варна: С игри, забавления и откриване на нова площадка отбелязват 1 юни в град Дългопол"}
{"url": "http://www.focus-news.net/news/2019/05/27/2663173/evropeyski-izbori-2019-blagoevgrad-gerb-pecheli-3669-bsp-za-balgariya-2148-dps-1939-pri-obraboteni-9520-protokoli-v-rik.html", "text": "По данни към 12.00 часа на 27 май 2019 г. и обработени 95,20% СИК протоколи в РИК, ГЕРБ е първа политическа сила в област Благоевград с 36,69% от гласовете на проведените избори за членове на Европейския парламент от България. Това показва справка на  сайта на Районна избирателна комисия – Благоевград . Втора политическа сила е „БСП за България“ с 21,48%. Трети се нарежда ДПС с 19,39%. С 8,63% се нарежда ПП ВМРО – Българско национално движение. 3,56% подкрепа е получила партия „Демократична България – Обединение“ (Да България и ДСБ). 2,64% е получила партия Воля – Българските родолюбци. С 1 % подкрепа се нарежда Инициативен комитет за Десислава Петрова Иванчева, а под 1% подкрепа са получили „Път на младите“ – НДСВ и Новото време, както и Инициативен комитет за Минчо Христов Куминев. \r\nНатали СТЕФАНОВА", "date": "2019.05.27", "title": "Европейски избори 2019: Благоевград: ГЕРБ печели 36,69%, „БСП за България“ – 21,48%, ДПС – 19,39%, при обработени 95,20% протоколи в РИК"}
{"url": "http://www.focus-news.net/news/2019/05/27/2663181/plovdiv-promenya-se-marshrutat-na-gradskite-avtobusi-10-15-i-17-poradi-remontni-deynosti-ot-28-may.html", "text": "Променя се маршрутът на градските автобуси №10, 15 и 17 в Пловдив поради ремонтни дейности. Това съобщиха за  Радио „Фокус“ – Пловдив  от ОП „Организация и контрол на транспорта“. Маршрутът се променя от утре – 28 май, за времето до 7 юни. Причината е преасфалтиране на бул. „Шести септември“, в участъка от бул. „Копривщица“ до ул. „Владивосток“. Временната промяна е в сила от миналата сряда, но през почивните дни около 24 май маршрутното разписание беше възстановено, съгласно утвърдената общинска транспорта схема.", "date": "2019.05.27", "title": "Пловдив: Променя се маршрутът на градските автобуси №10, 15 и 17 поради ремонтни дейности от 28 май"}
{"url": "http://www.focus-news.net/news/2019/05/27/2663177/evropeyski-izbori-2019-montana-gerb-pecheli-3157-podkrepa-bsp-2589-dps-2184-vmro-558-pri-7247-obraboteni-protokoli.html", "text": "ГЕРБ печели 31.57% подкрепа в Монтана, сочат  данните на ЦИК  при обработени 72.47% СИК протоколи в РИК. За БСП са гласували 25.89%, за ДПС- 21.84%, за ВМРО- 5.58%, за Воля- 3.81%, за „Демократична България“- 2.34%, за Атака- 1.31%, за Десислава Иванчева- 1.23%, за Минчо Христов- 1.15%.", "date": "2019.05.27", "title": "Европейски избори 2019: Монтана: ГЕРБ печели 31.57% подкрепа, БСП- 25.89%, ДПС- 21.84%, ВМРО- 5.58%, при 72.47% обработени протоколи"}
{"url": "http://www.focus-news.net/news/2019/05/27/2663183/smolyan-rzi-nagradi-pobeditelite-vav-fotokonkursa-moyat-nay-krasiv-i-zdravosloven-sandvich.html", "text": "РЗИ – Смолян награди победителите във фотоконкурса „Моят най-красив и здравословен сандвич“, съобщиха от  Регионалната здравна инспекция в Смолян . По повод Европейския ден за борба със затлъстяването 17 май, Регионална здравна инспекция – Смолян обяви ученически фотоконкурс на тема: „Моят най-красив и здравословен сандвич”. Основната цел на инициативата бе създаване у децата на интерес към полезната храна, запознаване с основните принципи на здравословното хранене и насърчаването им към развиване на техните кулинарни способности. \r\nС най-добър подбор на продукти и естетическо оформление се отличиха предложенията на 5 ученици. Те получиха атрактивни награди, а творбите им ще бъдат изложени до 31 май 2019 година във фоайето на здравната инспекция. Първото място си поделят два здравословни сандвича – „Лъвчо“ на Гергана  Янчева – ученичка  в СУ „Отец Паисий“, град Смолян и „Енергийчо“ на  Лили  Хаджиева – ученичка  в СУ „Свети княз Борис I“, село Старцево. Второто място е за сандвичи „Калинка“ и „Гъбки с хапки“ на Георги Гелемджийски  –  ученик в СУ „Свети княз Борис I“ село Старцево, а третото място е за сандвичи „Кокорчовци“ на Нели и Алия Юнакови  –  ученички  в СУ „Свети княз Борис I“  село Старцево.", "date": "2019.05.27", "title": "Смолян: РЗИ награди победителите във фотоконкурса „Моят най-красив и здравословен сандвич“"}
{"url": "http://www.focus-news.net/news/2019/05/27/2663126/sliven-okrazhnata-prokuratura-predade-na-sad-mazh-obvinen-v-prichinyavane-na-smart-po-nepredpazlivost-pri-katastrofa-v-zemlishteto-na-grad-shivachevo.html", "text": "Окръжна прокуратура – Сливен предаде на съд Неделчо В. това съобщиха от  Апелативна прокуратура – Бургас . Той е обвинен за това, че на 4 октомври 2017 г. на главен път в землището на град Шивачево, община Твърдица, в посока от град Казанлък към град Сливен, управлявал товарен автомобил с несъобразена с конкретните условия и видимост скорост, при което допуснал пътнотранспортно произшествие – блъснал намиращия се на пътното платно мъж, в резултат на което по непредпазливост причинил смъртта на същия – престъпление по чл.343, ал.1, б. „в“, вр. чл.341, ал.1 от НК. \r\nОкръжен съд – Сливен е насрочил заседанието си за 28 май 2019 г.", "date": "2019.05.27", "title": "Сливен: Окръжната прокуратура предаде на съд мъж, обвинен в причиняване на смърт по непредпазливост при катастрофа в землището на град Шивачево"}
{"url": "http://www.focus-news.net/news/2019/05/27/2663180/evropeyski-izbori-2019-sofiya-23-ir-gerb-pecheli-2794-podkrepa-bsp-2523-demokratichna-balgariya-1967-vmro-861-pri-9951-obraboteni-protokoli.html", "text": "ГЕРБ печели 27.94% подкрепа в 23 ИР в София, сочат данните на ЦИК при обработени 99.51% СИК протоколи в РИК. За БСП са гласували 25.23%, за „Демократична България“- 19.67%, за ВМРО- 8.61%, за Десислава Иванчева- 4.74%, за Път на младите- 1.93%, за Воля- 1.87%, за Минчо Христов- 1.64% и за „Възраждане“- 1.12%.", "date": "2019.05.27", "title": "Европейски избори 2019: София 23 ИР: ГЕРБ печели 27.94% подкрепа, БСП- 25.23%, „Демократична България“- 19.67%, ВМРО- 8.61%, при 99.51% обработени протоколи"}
{"url": "http://www.focus-news.net/news/2019/05/27/2663187/sport-dzhokovich-i-vavrinka-s-parvi-pobedi-na-rolan-garos.html", "text": "Новак Джокович и Стан Вавринка постигнаха първи победи на тазгодишното издание на Откритото първенство по тенис на Франция.  \r\nВ двубой от първи кръх водачът в схемата и победител през 2016 година Джокович се наложи над поляка Хуберт Хуркач с 6:4, 6:2, 6:2 за 94 минути игра. В следващия етап на надпреварата сърбинът ще играе срещу Хенри Лааксонен от Швейцария, който елиминира друг квалификант - Пабло Мартинес, с 6:1, 6:0, 7:6. \r\nВ друг мач от кръга Вавринка победи словака Йозеф Ковалик с 6:1, 6:7, 6:2, 6:3. Следващият съперник на швейцареца ще бъде Кристиан Гарин от Чили, който елиминира Райли Опелка от САЩ. Победителят от този мач ще бъде съперник в третия кръг на спечелилия срещата между Григор Димитров и Марин Чилич.", "date": "2019.05.27", "title": "Спорт: Джокович и Вавринка с първи победи на Ролан Гарос"}
{"url": "http://www.focus-news.net/news/2019/05/27/2663186/varna-svetlinnoto-shou-na-aladzha-manastir-zapochva-ot-2-yuni-i-veche-shte-se-provezhda-v-nedelya.html", "text": "Светлинното шоу на Аладжа манастир започва от 2 юни и вече ще се провежда в неделя. Това съобщи за  Радио „Фокус” – Варна  Валери Кинов, уредник на музея и на паметник на културата Аладжа манастир край Варна. „Сменяме само фиксирания ден – миналата година беше само в събота. Тази година ще го правим в неделя по желание на нашите партньори от туроператорските фирми“, каза още Валери Кинов. Той обясни, че Аладжа манастир си остава една от водещите исторически дестинации в района, но трябва да се работи повече за нейното популяризиране и сред туристи, които идват във Варна на почивка, а не за посещения на културните обекти. По думите му през миналата година близо 80 хил. души са посетили историческия обект. „Не съм специалист, за да прогнозирам, но чувам в интервюта на специалисти от туристическия бранш, че с 20% по-малко са записванията. Така ли е, или не e така, не знам. Но не виждам голям наплив. Макар че все още сме в началото – туристическия поток по-масово започва да се проявява в началото на юни. Информацията ми е, че по-голяма част от групите ще пристигнат в края на този месец и началото на юни“, заяви уредникът. В края на месец април Аладжа манастир беше включен в списъка на 100-те национални туристически обекта, което може да доведе до увеличение в броя на туристите. „Аладжа манастир е водеща дестинация като част от културно-историческото наследство на България, част от този културно-исторически туризъм, но мисля, че много повече трябва да се желае и да се обърне внимание от страна на туроператорските фирми“, каза още Валери Кинов. Той допълни, че манастирът работи с различни фирми, които дори водят групи туристи от близките градове като Бургас, но има нужда по-голяма активност от страна на курортните комплекси. \r\nБояна АТАНАСОВА", "date": "2019.05.27", "title": "Варна: Светлинното шоу на Аладжа манастир започва от 2 юни и вече ще се провежда в неделя"}
{"url": "http://www.focus-news.net/news/2019/05/27/2663184/aleksandar-vuchich-ot-parlamenta-v-belgrad-v-nachaloto-na-sledvashtiya-vek-albantsite-shte-badat-dva-pati-poveche-ot-sarbite.html", "text": "В реч пред Скупщината в Белград, държавният глава на западната ни съседка Александър Вучич предупреди за демографската „катастрофата“, заявявайки, че от 1961 г. броят на сърбите в Косово постоянно намалява, предава белградското електронно издание  Vesti Online . \r\nПрез същата година сърбите в Косово са били 27% сърби, през 1971 г. - 21%, 1981 г. - 15% сърби, а през 1991 г. - едва 11%, което означава, че за 30 години броят на сърбите там е намалял наполовина. \r\nМащабите на – по думите на Вучич - националната катастрофа, се виждат и от броя на сръбските деца в училищата: през 1961 г. те са били около 100 000, през 1999 г. - 59 000, а днес само 16 000. \r\n„Към настоящия момент в Западните Балкани живеят 7,46 милиона сърби и около 4,7 милиона албанци“, подчерта Вучич, добавяйки, че Сърбия има отрицателен естествен прираст, а албанците - положителен. \r\nАко нещо не се промени, според оценките на ООН, през 2100 г. сърбите ще бъдат два пъти по-малко от албанците. Според оценките на ООН от 2015 г., към средата на столетието сърбите ще бъдат 6,23 милиона, а албанците с 1,92 милиона повече, или 5,99 милиона. През 2100 г. ще има 9,64 милиона албанци, докато сърбите ще са 4,327 милиона. \r\nВучич посочи, че за да се постигне положителен ръст, жените в Сърбия трябва да раждат средно по 3.2 деца, „иначе ще имаме малък шанс да говорим за собственото си оцеляване\". Тереза Герова", "date": "2019.05.27", "title": "Александър Вучич от парламента в Белград: В началото на следващия век албанците ще бъдат два пъти повече от сърбите"}
{"url": "http://www.focus-news.net/news/2019/05/27/2663182/evropeyski-izbori-2019-sofiya-24-ir-gerb-poluchava-3004-podkrepa-bsp-2318-demokratichna-balgariya-1754-vmro-950-pri-9980-obraboteni-protokoli.html", "text": "ГЕРБ получава 30.04% подкрепа в 24 ИР в София, сочат  данните на ЦИК  при 99.80% СИК протоколи в РИК. За БСП гласувалите са 23.18%, за „Демократична България“- 17.54%, за ВМРО- 9.50%, за Десислава Иванчева- 3.21%, за ДПС- 3.01%, за Воля- 2.26%, за Минчо Христов- 1.79%, за Път на младите- 1.64%.", "date": "2019.05.27", "title": "Европейски избори 2019: София 24 ИР: ГЕРБ получава 30.04% подкрепа, БСП- 23.18%, „Демократична България“- 17.54%, ВМРО- 9.50%, при 99.80% обработени протоколи"}
{"url": "http://www.focus-news.net/news/2019/05/27/2663207/montana-vazstanoveno-e-dvizhenieto-po-pat-i-1-belotintsi-dolna-verenitsa-v-rayona-na-s-smolyanovtsi.html", "text": "Възстановено е движението по път I-1 Белотинци - Долна Вереница в района на с. Смоляновци. Това съобщиха от пресцентъра на  Агенция \"Пътна инфраструктура\" .", "date": "2019.05.27", "title": "Монтана: Възстановено е движението по път I-1 Белотинци - Долна Вереница в района на с. Смоляновци"}
{"url": "http://www.focus-news.net/news/2019/05/27/2663206/plovdiv-iztsyalo-obnoveniyat-pluven-kompleks-v-asenovgrad-otvarya-vrati-na-31-may.html", "text": "На 31 май отваря врати за посетители изцяло обновеният плувен комплекс в Асеновград. Това каза за  Радио „Фокус“ – Пловдив  управителят на Дейност „Пазари и тържища“ към Община Асеновград Антония Стоянова. „Тази година Общината отдели доста средства за ремонт на басейна. Детските басейни са изцяло ремонтирани по всички съвременни изисквания – облицовани са със специални плочки, има нова пързалка, районът около басейните е обезопасен, като са положени противохлъзгащи плочки. Изцяло са подменени всички кранове и захранващи тръби, така че да няма загуба на минерална вода“, каза Стоянова. По думите ѝ всеки ден водата в детските басейни се подменя, за да може децата да се къпят и да плуват без да имат проблеми. „Основно почистен и обновен е и големият плувен басейн, който е с олимпийски размери – 25 на 50 метра“, посочи още Стоянова. \r\nПлувният комплекс вече разполага и с нова сграда, в която се помещават лекарски кабинет, 4 съблекални, стая за спасителите и складови помещения. „Площта на плувния комплекс е разширена с около 450 квадрата, благодарение на това, че почистихме всички площи с тръни, които досега не можехме да използваме. Тази година сме направили нова настилка от специални плочки. С разширената площ има място за повече шезлонги и чадъри, което означава, че ще могат да идват повече плажуващи. Има и нов кът за децата с люлки и пързалки“, каза Стоянова. \r\nВходните цени за водното съоръжение остават същите като миналогодишните. \r\nТони МИХАЙЛОВ", "date": "2019.05.27", "title": "Пловдив: Изцяло обновеният плувен комплекс в Асеновград отваря врати на 31 май"}
{"url": "http://www.focus-news.net/news/2019/05/27/2663205/afp-benyamin-netanyahu-zayavi-che-vse-oshte-ima-vreme-da-badat-izbegnati-predsrochni-izbori-v-izrael.html", "text": "Израелският премиер Бенямин Нетаняху заяви, че все още има време да бъдат избегнати „ненужни“ предсрочни избори, въпреки изпадналите в безизходица преговори за формиране на коалиционно правителство, само седмици след парламентарните избори през април, предаде  AFP . \r\n„Няма причина да въвлечем страната в ненужни избори, които ще ни струват финансови средства и ще парализират всички ни за още половин година“, заяви Нетаняху през израелския парламент.  \r\nНетаняху е изправен пред краен срок за постигане на споразумение за формиране на коалиционно правителство до сряда вечерта, допълва агенцията.   Светлин Божков", "date": "2019.05.27", "title": "AFP: Бенямин Нетаняху заяви, че все още има време да бъдат избегнати предсрочни избори в Израел"}
{"url": "http://www.focus-news.net/news/2019/05/27/2663185/evropeyski-izbori-2019-sofiya-oblast-gerb-poluchava-3591-podkrepa-bsp-2572-dps-1449-vmro-814-pri-8210-obraboteni-danni.html", "text": "ГЕРБ получава 35.91% подкрепа в София област, сочат  данните на ЦИК  при 82.10% СИК протоколи в РИК. БСП е подкрепена от 25.72% от избирателите, ДПС- от 14.49%, ВМРО- от 8.14%, „Демократична България“- от 3.26%, Воля- от 3.10%, Десислава Иванчева- от 1.46%, Атака- от 1.19%, Път на младите- от 0.99%.", "date": "2019.05.27", "title": "Европейски избори 2019: София област: ГЕРБ получава 35.91% подкрепа, БСП- 25.72%, ДПС- 14.49%, ВМРО- 8.14%, при 82.10% обработени данни"}
{"url": "http://www.focus-news.net/news/2019/05/27/2663208/vidin-literaturniyat-kritik-yuliy-yordanov-predstavya-novi-razkritiya-za-zhivota-i-tvorchestvoto-na-yana-yazova.html", "text": "Регионална библиотека „Михалаки Георгиев” и Дружество „Будители” – област Монтана организират творческа вечер под надслов „Яна Язова – енигма, фатализъм, реалност”. Това съобщиха за  Радио „Фокус“ – Видин  библиотеката.  Новите си разкрития за живота и творчеството на блестящата писателка ще представи литературният критик Юлий Йорданов, член на Съюза на българските писатели. Събитието ще се състои на 28 май, вторник, от 17.30 часа в залата за изяви на отдел „Заемна за възрастни”.  \r\nЮлий Йорданов е роден в град Лом. Завършва средното си образование в политехническата гимназия „Найден Геров” в Лом. Дипломира се във философския факултет на Софийския университет „Свети Климент Охридски”, а след това и във факултета по журналистика. През 1988 година издава първата си книга „Северозападната литературна нива”, която вече е библиографска рядкост. От тогава досега е автор на 13 книги с литературна и изкуствоведска критика. Носител е на две международни награди за публицистика през 1978 и 1985 година, на почетната грамота и плакет на общобългарския комитет „Васил Левски”, на званието „Почетен краевед” на Съюза на краеведите в България, на почетната значка на Монтана и на Русенския университет „Ангел Кънчев” за литературна критика, на наградата „Журналист на годината” на Синдиката на българските учители, на почетния знак „Кръстьо Пишурка” на Община Лом и на други отличия. Член е на Съюза на българските писатели и е кореспондент на съюзния вестник „Словото днес”.", "date": "2019.05.27", "title": "Видин: Литературният критик Юлий Йорданов представя нови разкрития за живота и творчеството на Яна Язова"}
{"url": "http://www.focus-news.net/news/2019/05/27/2663189/afp-parlamentat-na-izrael-predprie-parva-stapka-kam-provezhdane-na-novi-izbori.html", "text": "Парламентът на Израел направи първа стъпка към провеждането на нови избори с цел излизане от задънената улица, в която попаднаха преговорите за съставяне на нова коалиция, предава  AFP .  \r\nКнесесът одобри закон, който предвижда възможността за разпускането му. За прокарване на предложението са необходими гласовете на още трима депутати, след което ще се стигне до провеждането на нови парламентарни избори. Гласуването протече по следния начин: 65 депутати одобриха закона, 43-ма гласуваха „против“, а шестима се въздържаха, според информация, публикувана на официалната интернет страница на израелския парламент. \r\nМинистър-председателят Бенямин Нетаняху не успя да постигне споразумение за сформиране на управляваща коалиция преди крайния срок, който изтече миналата сряда, припомня агенцията.   Тереза Герова", "date": "2019.05.27", "title": "AFP: Парламентът на Израел предприе първа стъпка към провеждане на нови избори"}
{"url": "http://www.focus-news.net/news/2019/05/27/2663211/montana-aktyorat-i-rezhisyor-marius-kurkinski-shte-predstavi-spektakala-si-chernoto-pile-v-dramatichniya-teatar-na-4-yuni.html", "text": "След дълга пауза талантливият актьор и режисьор Мариус Куркински отново ще играе пред монтанска публика, съобщи за  Радио „Фокус“ – Видин  Калин Тодорав от Драматичен театър – Монтана. Той посочи, че спектакълът „Черното пиле“ обединява три великолепни разказа на Хайтов – „Мерак“, „Пазачът на овесената нива“ и „Черното пиле“. Изключително въздействащ и близък до сърцето, спектакълът е изпипан до последния детайл – семпъл декор, изящна музика и осветление. Присъствието на Мариус Куркински е впечатляващо и неповторимо. От самото начало той „хваща“ здраво публиката и я повежда „на дълбоко“, като не спира да я вълнува. В „Черното пиле“ актьорът продължава да се занимава с душевността на българина – с неговата сила и желание да осъзнава, да се развива, да се преборва. Усеща се и огромното уважение на актьора към автора, и огромната му любов и симпатия към пъстрата душевност на българина. \r\n„Черното пиле“ на Мариус Куркински ще се играе на 4 юни от 19.30 часа в Голяма зала на Драматичен театър – Монтана.", "date": "2019.05.27", "title": "Монтана: Актьорът и режисьор Мариус Куркински ще представи спектакъла си „Черното пиле“ в Драматичния театър на 4 юни"}
{"url": "http://www.focus-news.net/news/2019/05/27/2663188/evropeyski-izbori-2019-targovishte-dps-pecheli-5187-podkrepa-gerb-1652-a-bsp-1549-pri-8441-obraboteni-protokoli.html", "text": "ДПС печели 51.87% подкрепа в Търговище, при 84.41% СИК протоколи в РИК, сочат  данните на ЦИК . За ГЕРБ са гласували 16.52%, за БСП- 15.49%, за Воля- 4.92%, за ВМРО- 3.48%, за „Демократична България“- 1.40%, за „Патриоти за Валери Симеонов“- 1.11%, за Атака- 0.64%, за „Коалиция за България“- 0.54%.", "date": "2019.05.27", "title": "Европейски избори 2019: Търговище: ДПС печели 51.87% подкрепа, ГЕРБ- 16.52%, а БСП- 15.49%, при 84.41% обработени протоколи"}
{"url": "http://www.focus-news.net/news/2019/05/27/2663210/ria-novosti-nato-ima-namerenie-da-povishi-sposobnostta-si-da-prehvarlya-sili-na-pvo.html", "text": "Генералният секретар на НАТО Йенс Столтенберг заяви, че организацията работи над програма за повишаване на способността на алианса да прехвърля сили на противовъздушна отбрана (ПВО), в различни страни от блока, в това число и балтийските, предаде  РИА Новости .  \r\n„Ние обсъдихме въпроса за противовъздушната отбрана, това е важна тема. Ние ще я повдигнем на предстоящата през следващия месец среща на министрите на отбраната на страните-членки на НАТО“, заяви Столтенберг, след среща с естонския премиер Юрий Ратас.  \r\nГенералният секретар на НАТО припомни, че алиансът е увеличил присъствието си в Балтийския регион, чрез разполагане на многонационални бойни групи и осигуряване на въздушно патрулиране.   Светлин Божков", "date": "2019.05.27", "title": "РИА Новости: НАТО има намерение да повиши способността си да прехвърля сили на ПВО"}
{"url": "http://www.focus-news.net/news/2019/05/27/2663212/sport-zho-vilfred-tsonga-i-benoa-per-specheliha-parvite-si-machove-na-rolan-garos.html", "text": "Представителите на домакините Жо-Вилфред Цонга и Беноа Пер спечелиха първите си мачове на тазгодишния Ролан Гарос.  \r\nЦонга победи германеца Петер Гойовчик с 3:1 сета (7:6; 6:1; 4:6; 6:3) и във втория кръг ще играе срещу японеца Кей Нишикори.  \r\nБеноа Пер победи румънеца Мариус Копил с 3:1 сета (6:4; 6:7; 6:0; 6:1). Във втория кръг Пер ще играе срещу Пиер-Юг Ербер.", "date": "2019.05.27", "title": "Спорт: Жо-Вилфред Цонга и Беноа Пер спечелиха първите си мачове на Ролан Гарос."}
{"url": "http://www.focus-news.net/news/2019/05/27/2663213/shumen-osmiyat-sabor-dni-na-predtsite-pliska-2019-shte-se-provede-ot-31-may-do-2-yuni.html", "text": "От 31 май до 2 юни 2019 година ще се проведе осмото поредно издание на „Дни на предците – Плиска 2019”, събор-фестивал на средновековния бит и култура. Това съобщиха  Регионален исторически музей – Шумен  . Сред организаторите на събитието е и Сдружение за възстановяване и съхранение на българските традиции – Авитохол, град Варна. Традиционно фестивалът включва изяви на клубове за исторически възстановки, конни клубове, реконструктори, изпълнители на автентичен фолклор и майстори на старинни занаяти от страната и чужбина. Целта е всички те да покажат бита и традициите на старите българи и сродни култури от ранното и късно средновековие. Акценти на събитието са воински умения и бойни практики от средновековието, възпроизведени от гърба на коня и в пеши битки, конна езда и използването ѝ при пресъздаването на различни исторически периоди. Съборът се провежда в Националния историко-археологически резерват „Плиска”, до източната порта на стария град.  \r\nВ деня на демонстрации (1 юни), когато се очаква и най-голям интерес, входните такси за посетителите ще са намалени и ще бъдат 3 лв. за възрастни и 1 лв. за учащи се.  \r\nНа 31 май от 11.00 до 17.00 часа публиката ще може да  разглежда лагерите, представящи различни периоди от средновековния живот на нашите предци, занимания на участниците с публиката, свободни тренировки и демонстрации.  \r\n1 юни е Ден за демонстрации, като лагерите ще могат да бъдат разглеждани от 09.00 часа. От 11.00 часа ще се състои официално откриване и представяне на участниците, а до 17.00 часа са предвидени демонстрации и състезания – конни демонстрации, бойни демонстрации, стрелба с лък, средновековни занаяти, бит и култура, средновековна храна и напитки.  \r\nНа 2 юни от 9.00 до 12.00 часа – отново вход за публиката и разглеждане на лагерите.", "date": "2019.05.27", "title": "Шумен: Осмият събор „Дни на предците - Плиска 2019“ ще се проведе от 31 май до 2 юни"}
{"url": "http://www.focus-news.net/news/2019/05/27/2663215/stara-zagora-ogranicheno-e-dvizhenieto-v-aktivnata-lenta-pri-km-210-na-am-trakiya-pri-paten-vazel-detelinata-v-posoka-burgas-poradi-ptp.html", "text": "Ограничено е движението в активната лента при км 210 на АМ \"Тракия\" при пътен възел \"Детелината\" в посока Бургас поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в изпреварващата лента и се регулира от Пътна полиция. Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.27", "title": "Стара Загора: Ограничено е движението в активната лента при км 210 на АМ \"Тракия\" при пътен възел \"Детелината\" в посока Бургас поради ПТП"}
{"url": "http://www.focus-news.net/news/2019/05/27/2663217/afp-izraelskata-armiya-e-osashtestvila-vazdushen-udar-v-siriya.html", "text": "Израелската армия съобщи, че е осъществила въздушен удар в Сирия, в отговор на огън от страна на сирийската противовъздушна отбрана, насочен срещу израелски изтребител, предаде  AFP . \r\nИзраелското министерство на отбраната съобщи, че по-рано днес сирийската противовъздушна отбрана е открила огън срещу израелски изтребител, който е изпълнявал рутинен полет в северната част на Израел.  \r\nИзраелският изтребител е останал невредим, а в отговор израелската авиация е поразила пусковата установка, от която е изстрелян снаряда.   Светлин Божков", "date": "2019.05.27", "title": "AFP: Израелската армия е осъществила въздушен удар в Сирия"}
{"url": "http://www.focus-news.net/news/2019/05/27/2663216/smolyan-na-sabora-rozhen-2019-za-parvi-pat-shte-ima-konkurs-za-avtentichna-nosiya.html", "text": "За първи път на Събора на народното творчество и животновъдство „Рожен“ 2019 ще се проведе конкурс за автентична женска, мъжка и детска носия и атрактивното ѝ представяне. Това съобщиха  организаторите . Конкурсът ще е във втория ден на събора, 20 юли, (събота), от 15.00 ч. и в него могат да се включат всички, дошли на събитието. \r\nБългарската народна носия е възприемана като семейна и родова реликва, която носи, пази и предава добродетелите на родствената група. Затова всеки участник ще трябва сам да представи носията си – години, етнографска област или от кой край е, кога и от кого е носена и т.н., в рамките на 3 минути.  Красотата и неповторимостта на традиционните народни облекла, на бродериите, багрите и накитите, сътворени от сръчните ръце на предците, ще бъдат професионално и експертно оценявани.  Победителите в надпреварата ще получат парични награди и лична, професионална фотосесия със своята носия, за да запазят спомена за преживяното и за потомците си. \r\nПредварително записване за участие в конкурса може да се направи на  e-mail: folklor@rozhen.bg и тел.0879 83 34 64. Заявки ще се приемат и на  място до 14.00  ч. в събота, 20-ти юли, в Информационния център на събора. \r\nСъборът на народното творчество и животновъдство „Рожен“ тази година ще се проведе от 19 до 21 юли и ще съчетае етнокултурния аспект на събитието с животновъдството, което е изконен родопски поминък и е в основата на народната култура, фолклора и занаятите.  Програмата в трите дни включва национален фолклорен конкурс, мобилна музейна експозиция „Духът на Родопите“, изложения на занаяти, местни и млечни фермерски продукти, на селскостопанска техника и оборудване и на различни видове овце, кози, кучета, говеда и биволи, конни атракции, изпълнения на нестинари, кулинарни зони, чевермета, детска творителница народни веселби, надигравания и грандиозни вечерни концерти. \r\nСъборът на народното творчество и животновъдство „Рожен“ се организира от Сдружение „Рожен – Наследство в бъдещето“ в партньорство с Община Смолян и Община Чепеларе.", "date": "2019.05.27", "title": "Смолян: На събора „Рожен“ 2019 за първи път ще има конкурс за автентична носия"}
{"url": "http://www.focus-news.net/news/2019/05/27/2663209/evropeyski-izbori-2019-pet-partii-izprashtat-deputati-v-sledvashtiya-evroparlament-obzor.html", "text": "По данни на Централната избирателна комисия при обработени 95.20% протоколи от секционните избирателни комисии ГЕРБ печели 30.94% от гласовете, БСП – 24.24%, ДПС – 16.36%, ВМРО – 7.42%, „Демократична България“ – 6.24%. Така според данните до момента пет партии ще изпратят свои представители в следващия европарламент. Партиите, които на този етап, не преминават бариерата от 5.8% за влизане, са Воля с 3.60% подкрепа, Десислава Иванчева с 1.58%, Минчо Христов с 1.19%, както и „Патриоти за Валери Симеонов“ с 1.15%.  \r\nГоворителят на избирателната комисия Александър Андреев прогнозира, че най-рано утре ще станат ясни финалните резултати от евроизборите. От комисията отчетоха забавяне в обработването на изборните книжа във Враца заради грешно попълнен протокол в една от секциите, но увериха, че се работи за приключване на работата в срок. По закон в 5- дневен срок след изборите ЦИК трябва да обяви окончателните резултати.  \r\nПо информация към 17.30 часа избирателната активност в страната е 26.22%. Активността постепенно нараства от 6.84% към 10.00 часа до 15.47% към 12.30 часа. Избирателната активност до момента е по-ниска от тази на изборите през 2014 година. Тогава активността към 17.00 часа е 27.97%.   \r\nПротоколите от секциите извън страната вече са обработени на 100%. В чужбина най- висока подкрепа получава „Демократична България“ с 28.76% от гласовете, за ГЕРБ са гласували 22.16%, а за БСП - 15.42%. За ВМРО гласувалите са 7.06%, за ПП \"Възраждане\" - 4.26%, за ДПС - 4.06%, за \"Път на младите\" - 3.09%. Десислава Иванчева е подкрепена от 2.96% от гласувалите извън страната, а Воля от 2.09%. На изборите за Европейски парламент през 2014 година най-много българи в чужбина гласуваха за ГЕРБ (38.88%).  \r\nДо момента ГЕРБ печели европейските избори в 11 избирателни района: Бургас, Варна, Велико Търново, Габрово, Кюстендил, Пловдив област и Пловдив град, Силистра, Сливен, Смолян, 25 ИР София. БСП получава най-висока подкрепа от избирателите от 3 района: Видин, Добрич и Ямбол. ДПС има най-много гласове в 3 района, а именно Кърджали, Разград и Шумен.  \r\nОчакват се окончателни резултати за избирателните райони Благоевград, Враца, Ловеч, Монтана, Пазарджик, Перник, Плевен, Русе, 23 и 24 ИР в София, София област, Стара Загора, Търговище и Хасково.", "date": "2019.05.27", "title": "Европейски избори 2019: Пет партии изпращат депутати в следващия европарламент (ОБЗОР)"}
{"url": "http://www.focus-news.net/news/2019/05/27/2663220/ria-novosti-dvama-dushi-sa-zaginali-v-rezultat-na-silno-zemetresenie-v-peru.html", "text": "Двама души са загинали, а още 15 души са били ранени, в резултат на силно земетресение в Перу, предаде  РИА Новости .  \r\nЗеметресение с магнитуд 8 по скалата на Рихтер разтърси Перу по-рано днес. Епицентърът на земния трус е бил в региона Сан Мартин, на дълбочина 135 км.  \r\nСъобщава се за нанесени материални щети в десет региона на Перу.   Светлин Божков", "date": "2019.05.27", "title": "РИА Новости: Двама души са загинали в резултат на силно земетресение в Перу"}
{"url": "http://www.focus-news.net/news/2019/05/27/2663179/faz-sled-izborite-za-ep-manfred-veber-pokani-zelenite-sotsialdemokratite-i-liberalite-na-razgovor-za-vodeshtite-postove-v-es.html", "text": "След изборите за новия състав на Европейския парламент започна борбата за разпределението на ръководните постове в структурите на Европейския съюз, отбелязва германският национален ежедневник  Die Frankfurter Allgemeine Zeitung . \r\nВ навечерието на специална среща на върха на ЕС утре, водещият кандидат на Европейската народна партия (ЕНП) и ръководител на най-голямата политическа група в ЕП Манфред Вебер покани зелените, социалдемократите и либералите да обсъдят ключовите постове.  \r\nМеждувременно френският президент Еманюел Макрон, канцлерът Ангела Меркел и други техни колеги от ЕС ще проведат предварителни сондажи. Най-важният въпрос е кой ще бъде следващият председател на Европейската комисия, подчертават от редакцията. Тереза Герова", "date": "2019.05.27", "title": "FAZ: След изборите за ЕП: Манфред Вебер покани зелените, социалдемократите и либералите на разговор за водещите постове в ЕС"}
{"url": "http://www.focus-news.net/news/2019/05/27/2663218/tass-angela-merkel-se-obyavi-za-po-barzo-reshavane-na-kadrovite-vaprosi-sled-izborite-za-ep.html", "text": "Германският канцлер Ангела Меркел заяви, че високата избирателна активност на изборите за Европейски парламент е доказателство за желанието на гражданите на страните-членки за единство на Европейския съюз, предаде  ТАСС .  \r\nМеркел заяви, че сега фракциите в Европейския парламент трябва възможно най-бързо да решат кадровите и коалиционните въпроси. Германският канцлер напомни, че новоизбрания Европейски парламент се събира през юли.  \r\n„Иска ми се дотогава вече да има съответните предложения от Европейския съвет, за да бъдат решени бързо кадровите въпроси. Ние сме радостни, че в много страни избирателната активност беше висока. Това показа, че гражданите са заинтересовани от единна Европа“, заяви Меркел. \r\nАктивността на изборите за ЕП достигна 50,82%, което е с почти 8% повече, отколкото преди пет години, допълва агенцията.   Светлин Божков", "date": "2019.05.27", "title": "ТАСС: Ангела Меркел се обяви за по-бързо решаване на кадровите въпроси, след изборите за ЕП"}
{"url": "http://www.focus-news.net/news/2019/05/27/2663214/afp-partiya-brekzit-na-naydzhal-faradzh-pecheli-316-ot-glasovete-na-izborite-za-ep-vav-velikobritaniya.html", "text": "Антиевропейската Партия „Брекзит“ на Найджъл Фарадж печели 31,6% от гласовете на изборите за Европейски парламент във Великобритания, предаде  AFP .  \r\nТова показват окончателните резултати от гласуването на европейските избори в страната. По този начин партията на Фарадж печели 29 места в Европейския парламент.  \r\nПроевропейските Либерал-Демократи печелят 20,3% от подадените гласове. Лейбъристката партия печели 14,1% от гласовете, Зелените получават 12,1%, а управляващата Консервативна партия остава на пето място с 9,1% от подадените гласове. Това е най-слабия резултат на консерваторите на национален вот от почти 200 години, допълва агенцията.   Светлин Божков", "date": "2019.05.27", "title": "AFP: Партия „Брекзит“ на Найджъл Фарадж печели 31,6% от гласовете на изборите за ЕП във Великобритания"}
{"url": "http://www.focus-news.net/news/2019/05/27/2663219/tass-ministarat-na-finansite-hartvig-lyoger-shte-oglavi-prehodnoto-pravitelstvo-v-avstriya.html", "text": "Президентът на Австрия Александър Ван дер Белен заяви, че на 28 май ще освободи от задълженията му правителството на Себастиан Курц, предаде  ТАСС .  \r\nАвстрийският държавен глава заяви, че ще назначи за и.д. канцлер министъра на финансите Хартвиг Льогер.  \r\nПо-рано днес кабинетът на канцлера Курц загуби гласуването на вот на недоверие в парламента, внесен във връзка с правителствената криза, на фона на оставката на бившия вицеканцлер Хайнц-Кристиан Щрахе.  \r\nСлед вота в парламента Курц заяви на президента, че е готов безпрепятствено да предаде властта на преходно правителство и да подкрепи неговата работа.   Светлин Божков", "date": "2019.05.27", "title": "ТАСС: Министърът на финансите Хартвиг Льогер ще оглави преходното правителство в Австрия"}
