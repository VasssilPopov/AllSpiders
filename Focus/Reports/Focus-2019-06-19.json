{"url": "http://www.focus-news.net/news/2019/06/19/2671857/sport-milan-naznachi-marko-dzhampaolo-za-trenyor-na-milan.html", "text": "Футбол: Отборът на Милан ще бъде ръководен в следващите две години от бившия наставник на Сампдория Марко Джампаоло. Той става 60-ият треньор, който поема  Милан и осмия от напускането на Масимилиано Алегри от януари 2014-а година. Той е ръководил Каляри, Сиена, Катаня, Чезена, Бреша, Кремонезе, Емполи и от 2016-а година Сампдория.", "date": "2019.06.19", "title": "Спорт: Милан назначи Марко Джампаоло за треньор на Милан"}
{"url": "http://www.focus-news.net/news/2019/06/19/2671826/sofiya-40-godishna-zhena-e-pochinala-sled-kato-e-padnala-s-kolata-si-v-reka-iskar.html", "text": "40-годишна жена е починала, след като е паднала с колата си в река Искър. Това съобщиха за  Агенция „Фокус“  от МВР. Инцидентът е станал в ранния следобед. Колата е паднала в реката при маневра на необезопасен паркинг на заведение в района на пътя за Лакатник. \r\nТеодора ПАТРОНОВА", "date": "2019.06.19", "title": "София: 40-годишна жена е починала, след като е паднала с колата си в река Искър"}
{"url": "http://www.focus-news.net/news/2019/06/19/2671830/blagoevgrad-kmetat-na-obshtina-simitli-apostol-apostolov-dari-kambata-za-paraklisa-sv-troitsa-v-selo-senokos.html", "text": "Кметът на Община Симитли Апостол Апостолов дари камбата за параклиса „Св. Троица“ в село Сенокос. Това съобщиха за  Радио „Фокус“ – Пирин  от Община Симитли. Това се е случи по време на празника Св. Дух, който по традиция всяка година се отбелязва с курбан на свещеното място. Вече седем години празникът събира десетки потомци на родове от Везенкова махала, които днес живеят в Черниче, Брежани, Симитли, Благоевград. Параклисът „Свети Дух“ е съграден през 2012 година, с лични средства на Димитър Мицов, който сега живее в Кресна, но родом е от Везенкова махала.", "date": "2019.06.19", "title": "Благоевград: Кметът на Община Симитли Апостол Апостолов дари камбата за параклиса „Св. Троица“ в село Сенокос"}
{"url": "http://www.focus-news.net/news/2019/06/19/2671829/plovdiv-mezhdunaroden-mladezhki-festival-na-akvarela-shte-se-provede-v-grada.html", "text": "Международен младежки фестивал на акварела, част от Международно триенале „Духът на акварела“, ще се проведе в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Международните събития ще се проведат в Eвропейската  столица на културата и в морската столица Варна. Събитията ще представят с изложби работите на художници от около 70 страни и 5 континента. Форматът на Международно триенале „Духът на Акварела” включва Фестивал на акварела, Изложба в Градската художествена галерия във Варна и Пътуваща изложба в избрани галерии в осем от най-големите градове на България. \r\nСъбитията в Пловдив включват самостоятелната изложба под заглавие  „Материя на Духа” на художничката Селма Тодорова, която ще бъде открита на 20 юни от 18.00 часа в галерия „Сигна“. Изложбата може да се разгледа до 9 юли и дава старт на проекта в Пловдив, който продължава до 31 юли с Международна изложба на  млади акварелисти и Дни на акварела. Специално внимание се отделя на младите български таланти, които вече набират популярност извън родните граници. Изложбата на творци „До 21 години“ ще бъде открита в галерия “Арсенал на изкуството” в Капана на 6 юли от 20.00 часа, а на автори „До 35 години“ същия ден, но от 18.00 часа в Постоянна експозиция „Мексиканско изкуство” към Градска художествена галерия. \r\nПрограмата за Дните на акварела предвижда демонстрации на художници акварелисти на живо в  Регионалния археологически музей – Пловдив, в двора на Постоянна експозиция „Мексиканско изкуство” към Градска художествена галерия и пленерно рисуване в Стария град и поречието на река Марица. \r\nСелекцията на участниците за двете изложби е работа на Международно жури от световноизвестни имена. За Варна това са Станислав Золадз (Швеция), Али Абас (Пакистан), Кирил Божков (България), Лю Уи (Китай), Стела Кенфийлд България/САЩ), Пламена Рачева (Директор на ГХГ Варна) и Селма Тодорова (куратор на проекта, президент на IWS Bulgaria). За Пловдив са Ана Масиниса (Италия), Амит Капур (Индия), Атанур Доган (Канада), Хелидон Халити (Албания), Краси Тодоров (България) и Тере Лохеро (Мексико).", "date": "2019.06.19", "title": "Пловдив: Международен младежки фестивал на акварела ще се проведе в града"}
{"url": "http://www.focus-news.net/news/2019/06/19/2671831/obshtina-shumen-zapochna-realizatsiyata-na-proekt-patronazhna-grizha-za-vazrastni-hora-i-litsa-s-uvrezhdaniya.html", "text": "Община Шумен започна реализацията на проект „Патронажна грижа за възрастни хора и лица с увреждания“ по Оперативна програма „Развитие на човешките ресурси“. Това съобщиха от  Община Шумен . Подписаният с Министерството на труда и социалната политика договор в края на месец май е за предоставяне на 482 528 лв. безвъзмездна финансова помощ. В рамките на проекта ще бъдат осигурени почасови мобилни здравни и социални услуги за 201 души – хора с увреждания, които са трудно подвижни, и възрастни със затруднения при самообслужването, излизането от дома и посещението при лекар. За целта ще бъдат назначени медицински сестри, рехабилитатор, психолог и домашни помощници. По проекта е предвидено да се закупят два автомобила, оборудване и обзавеждане на помещението, което ще се използва за предоставяне на услугата и за работа на екипа. През първите шест месеца предстои подготовка на дейностите и екипите, както и да се направи подбор на кандидатите, които ще се възползват от услугите по проекта. Срокът за изпълнение на дейностите е 18 месеца, като предоставянето на услугите ще започне в края на 2019 година.", "date": "2019.06.19", "title": "Община Шумен започна реализацията на проект „Патронажна грижа за възрастни хора и лица с увреждания“"}
{"url": "http://www.focus-news.net/news/2019/06/19/2671827/angela-merkel-chuvstvam-se-dobre.html", "text": "Германският канцлер Ангела Меркел се опита да увери журналисти и гражданите в сряда, че е добре, един ден след като предизвика тревога от видимо треперене по време на официалната  церемония по посрещане на украинския президент, предава  AFP \r\n\"Чувствам се добре\", каза тя на ученици по време на посещението си в Гослар в планините Харц, след като състоянието й предизвика сериозно притеснение във вторник, за което като причина бе посочена остра дехидратация. \r\n64-годишната Меркел разполагаше с чаша вода наблизо и каза, че при горещите температури \"не трябва да пие твърде много кафе, а много вода\", съобщи националната информационна агенция, цитирана от AFP. \r\nДен по-рано канцлерът изглеждаше нестабилна и се тресеше, докато стоеше под слънцето при посещението на украинския президент Владимир Зеленски, когото тя посрещна с военни почести. \r\nЗапитана от репортер за нейното състояние на пресконференция около 90 минути по-късно, Меркел се усмихна: \"Пих поне три чаши вода и сега се справям добре.\"  Юлиян Марков", "date": "2019.06.19", "title": "Ангела Меркел: Чувствам се добре"}
{"url": "http://www.focus-news.net/news/2019/06/19/2671835/sofiya-11-godishno-momche-e-s-kontuziya-na-glavata-sled-boy-mezhdu-detsa.html", "text": "11-годишно момче е откарано с контузия на главата в УМБАЛСМ „Н.И.пирогов“ след бой между деца. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Сигналът за инцидента е получен в 18.00 часа. В 18.10 линейката е била на мястото на бул. „Владимир Вазов“ в посока кв. „Левски В“ в района на магазин за спортни стоки. Момчето е със съмнение за комоцио и за контузия на прешлените на шийния дял. Откарано е в неврохирургията на УМБАЛСМ „Н.И.Пирогов“.  \r\nТеодора ПАТРОНОВА", "date": "2019.06.19", "title": "София: 11-годишно момче е с контузия на главата след бой между деца"}
{"url": "http://www.focus-news.net/news/2019/06/19/2671833/mvnr-shofyor-e-pochinal-a-drug-e-s-tezhki-naranyavaniya-sled-chelen-sblasak-mezhdu-dva-balgarski-tir-a-na-patya-bukuresht-gyueshevo.html", "text": "Шофьор е починал, а друг е с тежки наранявания след челен сблъсък между два ТИР-а с българска регистрация на пътя Букурещ – Гюешево. Това съобщиха от пресцентъра на  Министерство на външните работи . По информация на Посолството на Република България в Букурещ около 11.15 часа днес на международния път Е85 Букурещ – Гюешево, в близост до с. Узуну, обл. Гюргево, се е състояло пътнотранспортно произшествие с участието на две български тежкотоварни моторни превозни средства.  \r\nСъгласно получената информация шофьорът на натоварен със стъклен материал ТИР, български гражданин губи управление на МПС-то в следствие на спукана гума от лявата страна на камиона, навлиза в насрещното платно и се удря челно с другия ТИР.  \r\nВ резултат на инцидента шофьорът на ударения ТИР е починал, а другият е получил тежки наранявания и е бил откаран в Спешния медицински център - Флореаска в гр. Букурещ.  \r\nПосолството на Република България в Букурещ е в контакт с местните власти по случая.", "date": "2019.06.19", "title": "МВнР: Шофьор е починал, а друг е с тежки наранявания след челен сблъсък между два български ТИР-а на пътя Букурещ – Гюешево"}
{"url": "http://www.focus-news.net/news/2019/06/19/2671837/yambol-praskane-sreshtu-komari-i-byala-amerikanska-peperuda-shte-se-izvarshi-na-20-yuni.html", "text": "Община Ямбол уведомява собствениците на пчели и пчелни семейства, намиращи се в землището на общината, че на 20 юни от 06.00 до 10.00 часа ще се извърши третиране срещу Бяла американска пеперуда - I поколение в жилищните квартали  „Аврен“, „Каргон“ и Централна градска част. Третирането на засегнатите дървесни видове ще се извърши с препарата Тализма УЛ. Това съобщиха от пресцентъра на  Общината .  \r\n„На основание чл.10 от Наредба № 13 от 26.08.2016 година собствениците на пчелини са длъжни да предприемат мерки по опазването на пчелните семейства от отравяне. \r\nОт 22.00 часа на 20 юни до 06.00 часа на 21 юни ще бъде поредното пръскане и срещу комари. Дезинсекцията ще обхване всички детски градини, жилищните комплекси, парковите зони и централна градска част.", "date": "2019.06.19", "title": "Ямбол: Пръскане срещу комари и бяла американска пеперуда ще се извърши на 20 юни"}
{"url": "http://www.focus-news.net/news/2019/06/19/2671834/sport-machat-na-grigor-dimitrov-e-nasrochen-za-2145-balgarsko-vreme.html", "text": "Тенис: мачът на Григор Димитров бе предвиден за четвърти в програмата на Централния корт. Организаторите обаче бяха принудени да направят размествания и сега двубоят между Димитров и Феликс Оже-Алиасим е поставен на корт №1. \r\nПо последни данни дъждът над Лондон е спрял и тенисът е подновен На корт №1 започна мача между Джей Кларк и Лука Пуй. Едва след неговия край на корта трябва да излязат българина и канадеца. Предвид липсата на светлини на \"Куинс Клъб\" обаче е доста вероятно мачът да бъде отложен за четвъртък.", "date": "2019.06.19", "title": "Спорт: Мачът на Григор Димитров е насрочен за 21:45 българско време"}
{"url": "http://www.focus-news.net/news/2019/06/19/2671836/the-hill-ostavkata-na-patrik-shanahan-shokira-vsichki-na-kapitoliyskiya-halm.html", "text": "Изпълняващият длъжността министър на отбраната Патрик Шанахан внезапно оттегли кандидатурата си за министър на отбраната сред облак от обвинения, свързани с домашното насилие в неговото семейство, оставяйки сенаторите ядосани и Министерството на отбраната без ръководител в момент на нарастващо напрежение с Иран, пише американския вестник  The Hill . \r\nОставката на Шанахан дойде часове, след като публикуваните информации разкриха нови подробности за физическите разправии с бившата му съпруга преди почти десет години и отново повдига въпроси за това, колко дълго Пентагонът ще остане без потвърден ръководител по време на напрежението с Иран. \r\nСъобщението остави сенаторите ядосани, че са били оставени в тъмнината за много от детайлите от миналото на Шанахан, въпреки че вече е преминал през процес на потвърждение, като заместник-министър на отбраната. \r\n\"След като бях потвърден за заместник-министър преди по-малко от две години, е жалко, че болезнена и дълбоко лична семейна ситуация от миналото се изсипва и представя по непълен и следователно заблуждаващ начин в хода на този процес\" казах. \"Аз бих приветствал възможността да бъда министър на отбраната, но не за сметка на това, да бъда добър баща.\" \r\nШанахан също така каза, че подава оставката си като заместник-министър на отбраната, който заема от юли 2017 г. \r\nБелият дом за първи път обяви през май, че Тръмп възнамерява да назначи Шанахан за министър на отбраната. Но номинацията му никога не беше изпратена официално в Сената. \r\nТъй като номинацията се бавеше, без да бъде официализирана, започнаха спекулации  по въпроса дали Тръмп не съжалява за Шанахан. \r\nМеждувременно във вашингтонските кръгове започнаха да се разпространяват слухове, че разследването на ФБР за миналото на Шанахан е било задържано заради нещо, свързано с развода му. \r\nВътрешните въпроси излязоха на открито във вторник, първо с публикация в USA Today сутринта, а след това и в The Washington Post, публикуванa веднага след туитовете на Тръмп. \r\nСпоред информацията Шанахан и неговата съпруга Кимбърли Джординсън са се спречкали късно през нощта през август 2010 г., като се е стигнало до физическа битка. Съобщава се, че Джординсън е казала на полицията, че Шанахан я е ударила в стомаха, а той е казал на полицията, че тя е агресор и го е ударила “10 или 20 пъти”. \r\nТя е арестувана по подозрение в домашно насилие, но по-късно прокурорите оттеглят обвиненията, като се позовават на липса на доказателства. \r\n\"Вашингтон пост\" също така разказа за инцидент през 2011 г., в който синът на Шанахан и Джординсън удря майка си с бейзболна бухалка, оставяйки я в безсъзнание в кръв. \r\nСлед инцидента Шанахан заминал за Флорида, където живеела Джординсън и синът им, бързайки да защити сина си. Това включва и написването на бележка на брата на Джординсън, твърдейки, че синът му е действал при самозащита. \r\nОт друга страна граждански организации се притесняват за етичната страна на назначението на поста изпълняващ длъжността министър на отбраната на Марк Еспър, във връзка с работата му за един от най-големите контрактори на Пентагона „Райтиън“.  Юлиян Марков", "date": "2019.06.19", "title": "The Hill: Оставката на Патрик Шанахан шокира всички на Капитолийския хълм"}
{"url": "http://www.focus-news.net/news/2019/06/19/2671838/kmetat-na-vidin-ognyan-tsenkov-poseti-detskiya-leten-lager-v-sinagovtsi.html", "text": "Кметът на Видин Огнян Ценков посети детския летен лагер в Синаговци, съобщиха за  Радио „Фокус“ – Видин  от Общината. Лагерът се организира за поредна година в базата на филиала на ДГ „Детелина“ в село Синаговци. Базата е предоставена за ползване за летен лагер по предложение на кмета Огнян Ценков и с решение на Общинския съвет. Летния лагер в Синаговци приема деца на възраст от 5 до 7 години от детските градини на територията на общината. \r\nДиректорът на ДГ „Зорница“ Светлана Петкова посрещна кмета Огнян Ценков, който заедно със заместник-кмета Венци Пасков и кмета на Синаговци Иван Иванов посетиха 17-те лагерници от първата смяна. Ценков поздрави учителите и възпитаниците на детското заведение и изрази задоволството си от добре уредената база. „Условията, които са създадени за децата, са много добри. Вие не само първи откривате сезона, но и за първи път ще почивате на това прекрасно място, където малчуганите ще могат да играят и да се забавляват, обгрижвани с любов и внимание. Пожелавам на всички много приключения, забавления и приятни емоции!“, каза видинският кмет. Гостите разгледаха базата, която разполага със съвременно обзаведени спални помещения, зала за хранене,  кътове за занимания, просторен двор с басейн и различни съоръжения за игра. \r\nСветлана Петкова благодари на Огнян Ценков за това, че е помислил и за най-малките и те вече имат място за истинска почивка през лятото. Тя сподели, че всеки ден децата ходят на разходка сред природата, посещават домовете на хора от селото и се радват на животните, които стопаните отглеждат, гледат филми и дори си организират дискотека, но най-голямата атракция е басейнът. С голямо нетърпение обаче очакват петъчния ден, предвиден за лагерния огън, край който ще има много музика и забавления.  Малчуганите зарадваха присъстващите с кратка програма, като пяха, танцуваха валс и играха хоро, на което се хванаха и гостите.В края на посещението си Огнян Ценков раздаде сладолед на децата, с който да се разхладят в горещия летен ден. \r\nТази година в базата за отдих ще почиват и възпитаниците на още две детски градини – „Детелина“ и „Славейче“, в групи от по 20 деца.", "date": "2019.06.19", "title": "Кметът на Видин Огнян Ценков посети детския летен лагер в Синаговци"}
{"url": "http://www.focus-news.net/news/2019/06/19/2671828/parvan-simeonov-sotsiolog-povecheto-igrachi-v-kazusa-s-drastichnoto-oryazvane-na-partiynite-subsidii-iskat-da-si-napravyat-reklama-a-ne-naistina-da-promenyat-sistemata.html", "text": "Повечето играчи в казуса с драстичното орязване на партийните субсидии искат да си направят реклама, а не наистина да променят системата. Това каза в интервю за предаването „Това е България“ на  Радио „Фокус“  социологът Първан Симеонов, изпълнителен директор на социологическа агенция „Галъп интернешънъл“. Симеонов подчерта, че партиите са структури на гражданското общество, част от демокрацията, трябва да бъдат лекувани,  а не постоянно бичувани. Той отбеляза, че самата идея за драстично намаляване на общественото е спорна и едва ли не това предложение съдържа презумпцията, че партиите са нещо лошо. „Ние, гражданите, не сме експерти по финансиране на политически сили, за да решаваме този въпрос с референдум. Този въпрос е експертен и все пак трябва да се уважава волята на народа, но няма праг за задължителност на този референдум и сега политическата прослойка е призвана да реши размера, но вместо това си прави реклама са абсурдни ходове“, коментира социологът. Първан Симеонов посочи, че партийните субсидии са нужни за най-малките партии и за навлизащите в системата. „Ние искаме да ударим статуквото, но ще ударим най-малко виновните. Ние искаме да накажем големите, а ще накажем малките. Това решение  е хазартно и моментално ДПС  предлага няколко екзотични варианта, с един от които и ГЕРБ се съгласява. Но отпадането на тавана за финансиране от юридически и физически лица би могъл да носи и нещо добро – падането на маските. То може да означава прозрачност и изсветляване, но има и друг проблем – предложението на ДПС по-скоро цели да докаже дефекта на предложението на ГЕРБ и какво може да се случи, ако се отиде на този вариант на ГЕРБ“, каза още Първан Симеонов. По думите му трябва да се намери оптимален вариант, тъй като субсидията е нужна най-вече на малките партии. Сред възможните варианти са диференциран подход и обезпечаване на медийните пакети, особено във време на кампания. Според Първан Симеонов по темата е необходим експертен дебат, защото не винаги това, в което мнозинството вярва, е добро за него. „Не мога да се отърва от идеята, че повечето играчи в този казус просто искат да си направят реклама, а не наистина да променят нещата. Не мога да се отърва от усещането, че те сега помежду си ще търсят вариант да не направят драстична промяна, но да излязат от ситуацията с предполагаема чест“, каза още социологът Първан Симеонов. \r\nЦоня СЪБЧЕВА", "date": "2019.06.19", "title": "Първан Симеонов, социолог: Повечето играчи в казуса с драстичното орязване на партийните субсидии искат да си направят реклама, а не наистина да променят системата"}
{"url": "http://www.focus-news.net/news/2019/06/19/2671840/kyustendil-ot-nachaloto-na-mesets-septemvri-se-ochakva-da-zaraboti-novata-avtobusna-liniya-nomer-5-v-dupnitsa.html", "text": "От началото на месец септември се очаква да заработи новата автобусна линия номер 5 в Дупница. Това съобщи за  Радио „Фокус” – Кюстендил  ръководителят на проекта „Интегриран градски транспорт“ Мая Спасова. В момента продължава работата по инфраструктурата на града в обхвата на проекта. „На улица „Георги Икономов” предстои монтиране на спирка, „Социалните жилища” са вече към приключване, работи се усилено по другите главни артерии, което се вижда от всички. Изгражда се сервизната база за автобусите, поставят се електронните табла по спирките и се работи по софтуера за проследяване движението на градския транспорт, монтирани са джипиесите на автобусите”, каза Мая Спасова. Закупени са и нови автобуси, които да обслужват новата градска линия. \r\nВенцеслав ИЛЧЕВ", "date": "2019.06.19", "title": "Кюстендил: От началото на месец септември се очаква да заработи новата автобусна линия номер 5 в Дупница"}
{"url": "http://www.focus-news.net/news/2019/06/19/2671832/valeri-simeonov-nfsb-v-balgariya-nyama-risk-golemite-firmi-da-si-kupyat-partii-zashtoto-golemite-partii-si-kupuvat-firmite.html", "text": "В България няма риск големите фирми да си купят партии, защото големите партии си купуват фирмите. Това каза в интервю за предаването „Това е България“ на  Радио „Фокус“  лидерът на НФСБ Валери Симеонов. По думите му предложеният от ГЕРБ и ДПС модел на финансиране на партиите няма да ги превърне в лобистки инструмент на големите пари, тъй като в България много от процесите са с обратен знак и често пирамидата е обърната. „В България няма риск големите фирми да си купят партии, защото големите партии си купуват фирмите. За съжаление, в България по- голямата част от средствата, които влизат в оборот в производство и други дейности, имат произход от фондове на Европейски съюз, от държавно или общинско финансиране. Това прави бизнеса в България изключително зависим от управляващата политическа партия. Днешното предложение на срасналите се с властта ГЕРБ и ДПС представлява узаконяване на зависимостта на фирмите от партиите. Този модел на финансиране не носи рискове за зависимост от икономически субекти, но практически увековечава управлението на управляващата партия, в случая партия ГЕРБ“, каза Валери Симеонов. Според него всички големи фирми биха спонсорирали управляващата партия, защото по този начин ще имат достъп до европейски средства, държавни и общински поръчки. Промените със сигурност ще бъдат приети в петък, но те няма да засегнат негативно трите по-големи партии, а ще ударят по-малките, обобщи Симеонов. Той потвърди, че е внесъл в парламента предложение даренията от физически и юридически лица да не надхвърлят 8 млн. лева за календарна година.  \r\nЦоня СЪБЧЕВА", "date": "2019.06.19", "title": "Валери Симеонов, НФСБ: В България няма риск големите фирми да си купят партии, защото големите партии си купуват фирмите"}
{"url": "http://www.focus-news.net/news/2019/06/19/2671521/katya-bozhidarova-zamestnik-kmet-na-obshtina-tran-bogata-folklorna-programa-i-avtentichni-retsepti-ochakvat-gostite-na-praznika-na-kiseloto-mlyako.html", "text": "Богата фолклорна програма и автентични рецепти очакват гостите на Празника на киселото мляко. Това каза за сутрешния блок  „Добро утро, България“  на Радио „Фокус“ заместник-кметът на Община Трън Катя Божидарова. Не само фермери и  малки производители, но и домашни производители, използващи  автентични рецепти са поканени на \r\nпразника, допълни тя. Божидарова припомни, че празникът на киселото мляко се провежда в Трън, поради факта, че откривателят на млечната бактерия е д-р Григор Стаменов, който е родом от Трънксия край. Замисълът на празника е да се даде възможност на гостите да се докоснат до народната традиция за приготвяне на българския продукт, обясни тя. „За празника сме предвидили фолклорна програма, както и атрактивни изненади, които очакват гостите в шатрата на науката и шатрата на занаятите. На разположение на посетителите ще бъдат Музея на киселото мляко в с. Студен извор и Музея на бусинската керамика в с. Бусинци, които на празничния ден ще работят безплатно“, каза още Катя Божидарова. Тя уточни, че шатрата на занаятите и керамиката ще бъдат разположени в центъра на град Трън на 29 юни от 11 часа,. В шатрата на занаятите майстор по керамика ще прави демонстрация на изработване на глинен съд, а в шатрата на науката гостите ще могат да научат повече за млечната бактерия и самият празник. Гостите ще имат възможност и за дегустация и закупуване на продукти от мляко, допълни зам. кметът.  \r\nЕлеонора ЧОЛАКОВА", "date": "2019.06.19", "title": "Катя Божидарова, заместник-кмет на Община Трън: Богата фолклорна програма и автентични рецепти очакват гостите на Празника на киселото мляко"}
{"url": "http://www.focus-news.net/news/2019/06/19/2671500/yavor-bozhankov-bsp-tsyalata-ni-politicheska-sistema-shte-bade-tlasnata-v-siviya-sektor.html", "text": "\"Водени от разбирането, че ключовата дума е консенсус, взехме решение на Национален съвет да потърсим диалог с партиите и да намалим субсидията, но до степен, в която политическият живот да бъде мислим, нормален и да се случва на светло. За съжаление колегите отказват такъв диалог и са твърди в намеренията си, макар сами да признават, че те ще доведат до тежки последици. Тази наклонена повърхност, по която се движи политическата система, ще доведе до сериозни щети за всички - победител няма да има\". Това заяви народният представител от ПГ на \"БСП за България\" Явор Божанков по Bulgaria ON AIR, съобщиха от пресцентъра на  БСП . По думите му в момента ГЕРБ краткосрочно постигат една цел - да ударят опозицията. Той коментира, че в средата на годината се прави промяна, която непосредствено преди местните избори ще затрудни БСП, но в дългосрочен план ще пострада цялата политическа система.  \r\n\"Нашето предложение е по пътя на диалога да достигнем до един праг, който ще запази политическите партии - беше ни отказано\", коментира още Божанков. Той обясни, че не е възможно за три дни да се предложат 3, 4 или 5 лева размер на субсидия. По мнението на народния представител ГЕРБ са решили, че субсидията ще бъде 1 лев, те имат мнозинство и ще го направят. \"Държа да кажа обаче, че в Европа има един модел - той е на финансиране на партиите от държавите, от бюджета. В Америка - това са корпорациите, с лобизъм - със закон за лобизма. В България отиваме на трети вариант - нито ще имаме субсидия, която ще ни позволи да съществуваме, нито корпоративно финансиране. Цялата политическа система ще бъде тласната в сивия сектор, защото това предложение не оставя трети избор\", заяви Божанков.   \r\n\"В полето на популизма всички имат своя принос. Все още има време разумът да надделее, защото това не е феномен само в двора на една политическа сила\", добави народният представител.", "date": "2019.06.19", "title": "Явор Божанков, БСП: Цялата ни политическа система ще бъде тласната в сивия сектор"}
{"url": "http://www.focus-news.net/news/2019/06/19/2671476/stara-zagora-obshtinata-shte-izvarshi-obrabotka-sreshtu-komari-na-trevni-ploshti-detski-gradini-detski-yasli-i-sotsialnite-domove-v-grada.html", "text": "Община Стара Загора ще извърши по график обработка срещу комари на тревни площи, паркове и градини, детски градини, детски ясли и социалните домове в града, както и ларвицидна обработка против комари на водните обекти. Това съобщиха от пресцентъра на  Общината . Падналите обилни валежи и влагата благоприятстват увеличаването на популацията на насекомите. Дезинсекцията на комари - имаго и ларвицидната обработка ще се извършат по график предоставен от фирмата. \r\nПлощите, подлежащи на пръскане срещу комари, са 620 239 кв. м. Територията, подлежаща на ларвицидна обработка, е 46 927 куб. м. \r\nСключен е договор с фирма „Пест корект“ ООД - София. Със заповед на кмета са определени длъжностни лица, служители на Общината, които ще следят за изпълнение на дейностите по договора и ще присъстват при приемане на извършеното и съставянето на протоколи за обработка против комари и ларви на комари на определените обекти. \r\nЗа дезинсекцията на имаго на комари ще бъде използван биоцид Цитрол 10/4 УЛВ, а за ларвицидна обработка - Димилин 2ТБ. \r\nОбработени ще бъдат всички водни площи на територията на гр. Стара Загора. Контрол ще упражнява Регионална здравна инспекция - Стара Загора.", "date": "2019.06.19", "title": "Стара Загора: Общината ще извърши обработка срещу комари на тревни площи, детски градини, детски ясли и социалните домове в града"}
{"url": "http://www.focus-news.net/news/2019/06/19/2671406/pregled-na-osnovnite-temi-v-svetovniya-pechat-agentsiya-fokus.html", "text": "Поредната закана на Доналд Тръмп към нелегалните имигранти, намерението на неговата администрация да заобиколи Конгреса за Иран и конфликтът между САЩ и Турция заради руските зенитно-ракетни системи са сред темите на световния печат . \r\n*** Президентът на САЩ Доналд Тръмп в понеделник вечерта написа в социалната мрежа „Туитър“, че Имиграционната служба ще започне депортирането на \"милиони\" нелегални имигранти следващата седмица, цитира думите му американския вестник  The Hill .  \r\n\"Следващата седмица Имиграционната служба ще започне процеса на депортиране на милионите нелегални чужденци, които незаконно са влезли в Съединените щати. Те ще бъдат депортирани толкова бързо, колкото идват\", пише Тръмп. \r\nТой добави, че Мексико \"върши много добра работа за спиране на хората много преди да стигнат до нашата южна граница\" и отбеляза, че Гватемала \"се подготвя\" да подпише споразумение, според което от потенциалните бежанци ще се изисква да кандидатстват за убежище от страната. \r\n\"Единствените, които не правят нищо, са демократите в Конгреса\", каза той. \"Те трябва да гласуват, за да се премахнат вратичките и да поправят ситуацията с бежанците! Ако е така, граничната криза ще приключи бързо!\" – продължава Тръмп. \r\nПрез следващите седмици не са обявени големи операции на Имиграционната служба, въпреки че The Washington Post отбеляза, че широкомащабните действия обикновено не се анонсират предварително. \r\nБелият дом е отказал да коментира по молба на изданието дали става дума за промяна в имиграционната политика. \r\nНо неидентифициран служител на администрацията, който разговаря с американска медия, заяви, че хората, които се намират в САЩ, въпреки че са издадени окончателни заповеди за депортирането им, ще бъдат цел на операцията. \r\n*** Администрацията на Тръмп и нейните вътрешни политически съюзници полагат основите за евентуална конфронтация с Иран без изричното съгласие на Конгреса , пише авторитетното издание  POLITICO . \r\nПрез последните няколко месеца висшите служители в администрацията на президента дават да се разбере, че администрацията вече има законовите правомощия да предприеме военни действия срещу Иран, като се позовава на закон от преди почти две десетилетия, който първоначално беше предназначен да разреши започването на войната в Афганистан. \r\nКато последен знак за нарастващо напрежение, съветникът по националната сигурност Джон Болтън предупреди Иран в интервю, проведено миналата седмица и публикувано в понеделник: \"Те биха допуснали голяма грешка, ако се съмняват в решимостта на президента по този въпрос\". В понеделник вечерта САЩ изпратиха още хиляда войници в региона за \"отбранителни цели\". И държавният секретар Майкъл Помпео пристигна в Тампа, където се намира квартирата на Централното командване, в понеделник вечер, за да обсъди \"регионалните проблеми със сигурността\". и текущи операции “, според говорител на Държавния департамент. \r\nРазвитието идва, когато Иран обяви, че има намерение да наруши основния елемент на ядрената си сделка с големи световни сили, надвишавайки количеството обогатен уран, позволено по силата на споразумението след 10 дни, ако европейските държави не се намесят, за да отслабят икономическия ефект от американските санкции. По същото време американските официални лица популяризираха видеозаписи и изображения, показващи военни, за които твърдят, че са ирански сили, които поставят експлозивни устройства на търговски петролни танкери. \r\nНо дори и когато войнствените съветници на президента подчертаха предполагаемото зловредно поведение на Иран, служители на администрацията частно подчертаха, че директните военни действия остават много малко вероятни, ако няма иранско нападение срещу американски кораб или американски гражданин. Президентът, който провежда кампания срещу затъването на САЩ в ненужни чуждестранни войни, се смята за основното вътрешно препятствие за контраатака, заявиха официални представители, отбелязвайки, че Тръмп продължава да настоява за подобрено ядрено споразумение. \r\nТръмп подчерта в понеделник международната значимост на последните експлозии на танкери в интервю за списание Тime - омаловажавайки стойността на залива на Оман за доставките на петрол в САЩ и описвайки предполагаемите ирански агресивни актове като \"много незначителни\". \r\nИ все пак, заради тревогата на демократите и някои републиканци, Помпео предполага, че ако администрацията предприеме военни действия, тя може да се позове на закон на Конгреса от 2001 г., който разреши военният отговор на Америка на атаките от 11 септември. Попитан в неделя от CBS дали администрацията смята, че има правомощия да инициира военни действия, Помпео отговори: \"Всяка опция, която разглеждаме, ще бъде напълно законна.\" \r\n***  Действащият министър на отбраната на САЩ Патрик Шанахан и турският му колега Хулуси Акар остават във връзка по повод плановете на Анкара за закупуване на руската зенитно-ракетна система С-400 и може да се срещнат по време на форума на НАТО в Брюксел следващата седмица. Това разкри пред медии американският генерал от Алианса Тод Уолтърс, съобщава турският вестник  Hurriyet . \r\nСъгласно думите на Уолтърс заяви, че отношенията между воените на САЩ и Турция остават „абсолютно, положително стабилни\", въпреки решението на Вашингтон да отмени доставките на F-35 за  Турция, ако Анкара пристъпи към закупуването на руската система за противовъздушна отбрана. \r\n„Знам, че ще има диалог,... между министър Акар и Шанахан. Всъщност може да има възможност да се срещнат следващата седмица на министерските заседания в седалището на НАТО\", завяви Уолтерс по време на Парижкото авиационно шоу.", "date": "2019.06.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/19/2671405/predstoyashti-sabitiya-v-stranata-za-19-yuni-agentsiya-fokus.html", "text": "*** \r\nОт 10.00 часа на полевия учебен полигон „Ново село“ президентът Румен Радев ще присъства на деня за високопоставени гости на Националното тактическо учение „Ответен удар 2019“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 13.00 часа в Гранитна зала на Министерския съвет Националният съвет за тристранно сътрудничество ще проведе заседание. На заседанието ще бъдат обсъдени Законопроект за публичните предприятия на Министерския съвет и Законопроект за изменение и допълнение на Закона за данък върху добавената стойност № 954-01-37. \r\n*** \r\nОт 08.00 часа в зала 5 на Министерството на образованието и науката ще бъде изтеглен изпитния вариант за изпита по математика от Националното външно оценяване след VII клас. Изпитът за седмокласниците започва в 9.00 часа. \r\n*** \r\nОт 14.30 часа пред Община Кърджали до паметника на Васил Левски омбудсманът Мая Манолова ще подкрепи протест на медицинските специалисти от град Кърджали. \r\n*** \r\nОт 09.00 часа пред сградата на Министерския съвет ще се проведе протест за забрана на фермите за ценни кожи под надслов „Още една година смърт“.  \r\n*** \r\nОт 09.00 часа 22 състав на Специализирания наказателен съд ще гледа делото срещу Слави Ж. и Томи А., производство по чл. 65 НПК. \r\n*** \r\nОт 09.00 часа 9 състав на Специализирания наказателен съд ще гледа делото срещу Илия Я., Юлиана Я. и др., обвинени в образуване и ръководене на организирана престъпна група.  \r\n*** \r\nОт 09.30 часа в Дома на Европа ще се проведе Информационен ден посветен на Европейския съвет за иновации. Събитието ще открият Христо Христов, заместник-ръководител на Представителството на Европейската комисия в България и Милена Дамянова, директор на Дирекция „Наука” в Министерството на образованието и науката. В събитието ще участва и заместник-министър Карина Ангелиева. \r\n*** \r\nОт 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 14 състав на Специализирания наказателен съд ще гледа делото срещу Теодора Д. и Симона Р., обвинени в образуване и ръководене на организирана престъпна група.  \r\n*** \r\nОт 10.00 часа 19 състав на Специализирания наказателен съд ще гледа делото срещу Марио Е., Мерчо М. и др., обвинени в образуване и ръководене на организирана престъпна група.  \r\n*** \r\nОт 10.00 часа в кабинет 108 на Катедра \"Инфекциозни болести\" ВМА организира безплатни консултации и прегледи за всички лица над 12-годишна възраст, ухапани от кърлежи. \r\n*** \r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група.  \r\n*** \r\nОт 10.30 часа в конферентна зала „Триадица“ на Гранд хотел София ще се проведе заключително информационно събитие по проект „Методическа подкрепа за развитието на „зелените“ обществени поръчки в България“. \r\n*** \r\nОт 11.00 часа в двора на ОДЗ №51 (нова ДГ № 51) „Щурче” на ул. „Цар Симеон” № 271 в район „Илинден”, ще се проведе официална церемония „Първа копка” на обекта във връзка със стартирането на строително-монтажните работи по модернизацията на съществуващия обект.  \r\n*** \r\nОт 12.00 часа в Национален пресклуб БТА ще се състои пресконференция за обявяване на новата кампания \"Книжна София\". \r\n*** \r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС.  \r\n*** \r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К., обвинени в образуване и ръководене на организирана престъпна група.  \r\n*** \r\nОт 13.30 часа 19 състав на Софийския градския съд ще гледа делото срещу Веселин П. др. (чл. 243-250 чл.) – пледоарии. \r\n*** \r\nОт 14.00 часа 14 състав на Специализирания наказателен съд ще гледа делото срещу Борис А., Квалифицирани състави на рекет - чл.213а, ал.2 НК. \r\n*** \r\nОт 14.00 часа в Павилион 19 на бул. „Христо Ботев“ 111 ще се проведе инициативата за деца „Нарисувай с думи“. Събитието е част от програмата на международната платформа „СтолицаЛитература”.   \r\n*** \r\nОт 14.30 часа 7 състав на Специализирания наказателен съд ще гледа делото срещу Еней Н., Квалифицирани състави на изнудване. \r\n*** \r\nОт 18.00 часа в галерия „София“ на Столичната библиотека ще се проведе текст-пърформанс на млади открития с участието на младежи от програмата по творческо писане на Фондация „Елизабет Костова“. Събитието е част от програмата на международната платформа „СтолицаЛитература”.   \r\n*** \r\nОт 18.00 часа в двора на къща музей „Пейо К. Яворов“ в столицата ще се състои литературно четене на участниците в Срещата на писатели от дунавски държави. Ще бъде представен сборникът „Дунавски предели“ – продукция на издателство „Български писател“. В него са включени стихове, в превод на български, на писатели от дунавски държави. Преди проявата чуждестранните гости ще посетят къщите музеи „Петко и Пенчо Славейкови“ и „ Пейо К. Яворов“. \r\n*** \r\nОт 18.30 часа на поляната пред блок 73 в ж.к. „Младост“ 1 ще се проведе протестно шествие под надслов „Строеж няма да има“ с искане Столичният общински съвет да възстанови статута на земята за озеленяване.   \r\n*** \r\nОт 18.30 часа в зала „Виктория“ на Столична библиотека ще се състои премиерата на списание за литература и визуални изкуства „Картини с думи и багри“. \r\n*** \r\nОт 18.30 часа в Литературния клуб на Столична библиотека ще бъде представена дебютната стихосбирка „Почти всичко е наред“ от Виолета Кунева в Столична библиотека. \r\n*** \r\nОт 18.30 часа в зала „Силует“ на хотел „Маринела“ ще се състои представянето на том II „История, устав и управление на Старото масонство“ от поредицата „Летопис на масонството в България“. \r\n*** \r\nОт 19.00 часа в споделеното пространство Espace Port A (на ул. „Триадица“ №5) ще се проведе дискусия на тема „Градската железница на София. Минало. Настояще. Бъдеще?“, организирана от Гражданска инициатива за обществен и релсов транспорт. \r\n*** \r\nОт 19.30 часа в ДНК-пространство за съвременен танц и пърформанс ще се проведе четвъртото издание на фестивала „Етюди и приятели“. \r\n*** \r\nОт 09.00 часа с „Ден за Паисий“ в лятната музейна школа в Старинното училище „Свети Георги“ започва програмата на Паисиевите дни. \r\n*** \r\nОт 18.00 часа в Градската библиотека ще започне самостоятелен рецитал  на Виктория Стефанова от литературен клуб  „Орфей” към Народно читалище (НЧ) „Св. преп. Паисий Хилендарски” под надслов „…и фърлаше тайно през мрака тогаз най-първата искра в народната свяст“. Събитието е част от програмата на Паисиевите дни. \r\n*** \r\nОт 08.00 часа в църквата „Света Троица” ще бъдат отслужени Утринно богослужение и Божествена Света литургия в рамите на тържествата по случай 297 години от рождението и 57 години от канонизацията на Паисий и 257 години от написването на „История славянобългарска”. В 10.30 часа пред мемориала на св. Паисий Хилендарски, Георги Икономов и общественици от града ще положат цветя и ще прозвучат словата в памет на Паисий. В 11.00 часа в  Духовно-исторически център „Паисий Хилендарски“, кметът на Общината ще постави началото на препис на „История Славянобългарска”.  \r\n*** \r\nОт 09.00 часа до 16.00 часа ще се проведе обучение по алтернативна физическа активност в катедра „Педагогика“ в Бургаския свободен университет. \r\n*** \r\nОт 11.00 часа в Заседателната зала на Община Бургас ще се проведе пресконференция за предстоящия Международен турнир по плуване „COMEN CUP“, който ще се проведе в периода 21 – 23 юни.  \r\n*** \r\nОт 11.00 часа в офиса на ДБГ-Бургас Живко Табаков, общински съветник и общински председател на ДБГ-Бургас, ще даде пресконференция за представителите на медиите.  \r\n*** \r\nОт 15.30 часа в Гранд Хотел „Приморец“, ет. 2, ще се проведе семинар на тема: “Капиталовият пазар като източник за растеж на малки и средни компании“. \r\n*** \r\nОт 13.30 часа в Арт салона на Радио Варна ще се проведе информационно събитие на Българската асоциация на управленските консултантски организации в партньорство с Варненската търговско-индустриална камара.  \r\n*** \r\nОт 15.00 часа в зала „Варна“ на хотел „Черно море“ ще се проведе форум “Икономика, Инфраструктура и Инвестиции”.  Форумът е под наслов “Синергия за по-добра бизнес среда” и се организира от регионална структура Варна на Национално сдружение „Недвижими имоти“ във Варна. \r\n*** \r\nОт 10.00 часа в пресклуба на БТА ще се състои пресконференция на тема „Дунавски сървайвър за финансова грамотност“. Проектът се реализира от  Институт „Перспективи“ и още две неправителствени организации от Австрия и Северна Македония.  \r\n*** \r\nОт 19.00 часа в малка зала на МДТ „Константин Кисимов“ ще бъде представена комедията от Бранислав Нушич „Министершата“. \r\n*** \r\nОт 19.00 часа на  стадион „Ивайло“ ще се проведат безплатни тренировки на стадиона. \r\n*** \r\nОт 20.30 часа на сцена „Арт лято“ Проект „Арт лято“ представя: Kopriva + TFSL – experimental psychedelic live music . \r\n*** \r\nОт 21.00 часа в Летен театър в парк„Марно поле“ „София Филм Фест“ представя: „Довлатов“. \r\n*** \r\nОт 10.00 часа кметът на Община Видин Огнян Ценков и заместник-кметът Венци Пасков ще посетят базата за летен отдих на филиала на ДГ „Детелина“ в с. Синаговци, където ще се срещнат с първата смяна лагерници от ДГ „Зорница“. В 14.00 ч., в заседателната зала на шестия етаж в Общината кметът Огнян Ценков ще  изпрати футболистите на спортното училище за социална интеграция на Фондация „Реал Мадрид“ в град Felcsut (Унгария), където ще участват в демонстративен турнир. \r\n*** \r\nОт 18.30 часа в Градската концертна зала ще започне концерт на Представителен смесен хор „Орфей“ по повод 110 години от създаването му и 150 години от основаването на  \r\nНЧ „Развитие-1869“. \r\n*** \r\nОт 18.00 часа на откритата сцена пред ХГ „Недялко Каранешев“ ще се проведе Концертна програма на участниците от Латвия и Турция в ХV-ти Международен фолклорен фестивал „Раховче”. \r\n*** \r\nОт 19.00 часа в  НЧ „Братя Грънчарови - 2002“  /летен театър/ ХVІІ-ти Национален детски фестивал на изкуствата „Раховче”. \r\n*** \r\nОт 19.00 часа в НЧ „Напредък - 1869“ Драматичен театър „Никола Й. Вапцаров\" – Благоевград представя комедията „Три котки на покрива” по Емил Йотовски. Участват: Анна Петрова, Ани Михайлова, Боряна Павлова, Васил Драганов, Ивайло Калоянчев. \r\n*** \r\nОт 20.00 часа в НЧ „Братя Грънчарови - 2002“ /летен театър/XV-ти Международен фолклорен фестивал „Раховче” Горна Оряховица 2019.  \r\n*** \r\nОт 11.00 часа на пл. „Свобода“ ще започне концерт на духов оркестър – Добрич. \r\n*** \r\nОт 17.30 часа в Регионална библиотека „Дора Габе“ ще започне публична сказка по беседи на Петър Дънов на тема „Мечтата – полет на духа“ с водещ Жулиета  Иванова. \r\n*** \r\nОт 21.00 часа в Летния театър ще започне концерт спектакъл „Как ще ни стигнат американците?“ с Фолклорен ансамбъл „Българе“. \r\n*** \r\nОт 11.00 часа кметът Корнелия Маринова ще даде пресконференция в сградата на Община Ловеч. \r\n*** \r\nОт 19.00 часа в голямата зала на Театър Дом-паметник танцьорите от ФНТ „Средногорска жарава” ще представят първия си самостоятелен концерт „С искрите на жаравата”, с който ще отбележат своя 5-годишен юбилей. Събитието е част от Юнските празници на изкуствата „Вдъхновение, настроение, красота“. \r\n*** \r\nОт 12.00 часа в Параклиса \"Св. Паисий Хилендарски\", с. Кралев дол, \"Ден на Паисий Хилендарски\" - празнична програма и курбан за здраве. \r\n*** \r\nОт 19.00 часа в Голям салон, Дворец на културата, ще се проведе Концерт на АНПТ ”Граовска младост” при ОК Дворец на културата. \r\n*** \r\nОт 17.00 часа в Арт залата на Регионална библиотека ,,Христо Смирненски\" ще се състои прожекция на концерта ,,Холивуд във Виена\" (музика на Ханс Цимер). \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов.  \r\n*** \r\nВ 09.30 часа в зала 11 на Районния съд ще се проведе заседание по делото срещу Запрянка Н.,  мл.експ.-координатор ТСУ – ОС при Община „Родопи“, обвинена в причиняване на имотна вреда в общ размер на 69 000 лв.  \r\n*** \r\nВ 10.00 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в съучастие за извършването на грабеж в особено големи размери. Делото е насрочено и за 20 и 21.06.2019 г. от 10.00 часа в 10 зала. \r\n*** \r\nВ 15.00 часа в зала 11 на Районния съд ще се проведе заседание по делото срещу Свилен Г., обвинен че при управление на МПС – товарен автомобил, под въздействието на алкохол е нарушил правилата за движение, с което по непредпазливост е причинил на турски гражданин средна телесна повреда, като деянието е извършено в пияно състояние. \r\n*** \r\nВ 16.00 часа в Изкуствотеката на НБ „Иван Вазов“ ще се открият две паралелни фотоизложби - „140 НБИВ – Пловдив – древен и вечен – 20 + 19“ и  „Sister Library Life, Plovodiv and  Montrose“.  \r\n*** \r\nОт 10.00 часа в отделението по Палиативни грижи на Комплексния онкологичен център ще се проведе пресконференция на тема „Резултати от работата на новото социално предприятие за обслужване на пациенти на домашно-амбулаторен режим“.    \r\n*** \r\nОт 11.00 часа в Зала 1 на Областна администрация Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 11.00 часа в сградата на Църквата на адвентистите от седмия ден (ул. „Борисова“ №76) ще се състои пресконференция на тема „Sofia pride и отношението към ЛГБТИ общността“. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия по програма „Земята е нашия дом“: „Човек и околна среда“. \r\n*** \r\nОт 10.30 часа на бул. “Митр. Методи Кусев “34А, ет.1, с посредничеството на старозагорския Омбудсман ще се проведе приемна за граждани съвместно с Председателя на ОбС - Стара Загора и Секретаря на община - Стара Загора. \r\n*** \r\nОт 17.30 часа в Регионалния исторически музей ще се състои официалното представяне на новото издание на книгата „Културно историческото наследство на Стара Загора“. \r\n*** \r\nОт 19.00 часа в Регионална библиотека „Захарий Княжески” ще започне благотворителен концерт за Ангел Драгнев, организиран от ученици от НУМСИ „Христина Морфова” и Антонио Дачовски. \r\n*** \r\nОт 11.00 часа в Зала 2 на Община Стара Загора ще се проведе пресконференция във връзка с предстоящото представяне на операта „Трубадур“. \r\n*** \r\nОт 15.00 часа в зала 304 комисията за избор на съдебни заседатели ще има второ заседание. \r\n*** \r\nОт 17.30 часа в РБ „СТ. Чилингиров“ Яна Кременска ще представи стихосбирката си „Сянката на Господ“.", "date": "2019.06.19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2019/06/19/2671454/burgas-v-obshtinata-shte-se-provede-preskonferentsiya-za-predstoyashtiya-mezhdunaroden-turnir-po-pluvane-comen-cup.html", "text": "От 11.00 часа ще се проведе пресконференция в Заседателната зала на Общината за предстоящия Международен турнир по плуване „COMEN CUP“, който ще се проведе в периода 21 – 23 юни. Това съобщиха от пресцентъра на  Община Бургас . Състезанието се организира за първи път в Бургас и ще се проведе на Спортен плувен комплекс „Парк Арена ОЗК“. То е част от календара на Международната федерация по плуване, Българска федерация плувни спортове и Община Бургас. В турнира се очаква да вземат участие над 200 плувци от 17 държави. На пресконференцията ще присъстват представители на Българска федерация плувни спортове.", "date": "2019.06.19", "title": "Бургас: В Общината ще се проведе пресконференция за предстоящия Международен турнир по плуване „COMEN CUP“"}
{"url": "http://www.focus-news.net/news/2019/06/19/2671408/reuters-turtsiya-puska-v-eksploatatsiya-vtori-sondazhen-korab-v-chetvartak.html", "text": "В четвъртък Турция ще пусне в експлоатация втори сондажен кораб, който ще започне операции по сондиране близо до Кипър в началото на месец юли. Това обяви турският министър на енергетиката Фатих Дьонмез, предава  Reuters . \r\nТурция и правителството на гръцките киприоти имат имат припокриващи се претенции за юрисдикция за проучванията на нефт и газ в тази част на Средиземно море, област, която се счита за богата на залежи. \r\nАнкара вече има кораб в региона – „Фатих“.  \r\n„Вторият ни кораб е на път да бъде готов. Ще изпратим „Явуз“ в четвъртък“, поясни Дьонмез. Тереза Герова", "date": "2019.06.19", "title": "Reuters: Турция пуска в експлоатация втори сондажен кораб в четвъртък"}
{"url": "http://www.focus-news.net/news/2019/06/19/2671407/ria-nov-den-rusiya-kremal-preminava-v-ofanziva-v-posoka-balkani.html", "text": "Белград скоро ще стане център на дипломатическата активност. Според влиятелното сръбско издание  „Политика\"  тъкмо затова свидетелства назначаването на новия руски посланик в Сърбия Александър Боцан-Харченко на мястото на Александър Чепурин, отбелязва руската информационна агенция   РИА „Нов ден“ . \r\nСпоред белградското издание, назначението връща в страната международен играч, който преди десет години участваше в опитите за разрешаване на косовския въпрос. Боцан-Харченко е опитен дипломат, който работи дълго време в региона и знае всички нюанси на отношенията и проблемите на Сърбия. В същото време новият руски посланик пристига в Белград от поста директор на Четвърто европейско отделение на Министерството на външните работи на Русия. Това означава, че той е много добре запознат със ситуацията в Югоизточна Европа, която е по-широка от границите на страните от бившата Социалистическа Федеративна Република Югославия. Този отдел на руското външно министерство наблюдава Албания, България, Гърция, Кипър, Румъния и Турция. С пристигането му ще се сформира международен екип от дипломати, които преди десет години бяха включени в решаването на косовския въпрос. \r\nБоцан-Харченко беше руски представител в контактната група по въпроса за Косово и Метохия, след което стана член на посредническата „тройка”, в който Волфганг Ишингер представляваше Европейския съюз, а САЩ - Франк Визнер, който наскоро отново прояви жив интерес към ситуацията в Косово. \r\nСлед първата новина за възможното назначаване на Боцан-Харченко сръбският президент Александър Вучич отбеляза, че „той е влиятелен, остър, силен дипломат, един от служителите на руските служби за сигурност\". За държавния глава на западната ни съседка е „абсолютно ясно\", че Кремъл иска да постигне нещо с това назначение, пише още „Политика\" \". \r\nВ Сърбия Боцан-Харченко е известен от периода 2004 до 2008 г. по време на неговата служба като специален пратеник за Балканите на руския външен министър. След като учи в МГИМО, той оглавява отдела за делата на бившата СФРЮ в руското министерство и е един от членовете на делегацията на преговорите в Дейтън. Също така присъства на подписването на споразумението за Босна и Херцеговина в Париж. \r\nОт 1997 г. до 2002 г. работи като съветник-министър в руското посолство в Хърватия, където заема длъжността заместник-директор на Третия европейски отдел на руското външно министерство, а след това - през 2008 г., е назначен за заместник-директор на Четвъртия европейски отдел към ведомството. До 2014 г. е посланик на Русия в Босна и Херцеговина. \r\nАлександър Боцан-Харченко владее английски и сръбски. Награден е с орден „За заслуги към отечеството” от президента на Руската федерация Владимир Путин, Ордена на дружбата и Ордена на честта. В същото време е удостоен с Ордена на Република Сръбска от Милорад Додик. Тереза Герова", "date": "2019.06.19", "title": "РИА „Нов ден“ (Русия): Кремъл преминава в офанзива в посока Балкани"}
{"url": "http://www.focus-news.net/news/2019/06/19/2671409/bsp-zapodozrya-v-predlozhenieto-za-subsidiya-ot-1-lv-unishtozhavane-na-opozitsiyata-predi-mestniya-vot-obzor.html", "text": "БСП покани на разговори за размера на субсидията парламентарно представените партии. Разговор отказаха от ГЕРБ, а от „Обединени патриоти“ не се явиха на такъв. Във вторник трябваше да се състои срещата с патриотите. Тя бе насрочена за 11.00 ч. в зала „Запад“ но никой не се появи нея.  \r\nВ изявление след несъстоялия се разговор заместник-председателят на ПГ на „БСП за България“ Драгомир Стойнев коментира, че неявяването на ГЕРБ и „Обединени патриоти“ на разговори за субсидиите показва, че депутатите им нямат воля, а са обикновен \"придатък\" на премиера. Стойнев заяви, че БСП ще предложи от 3 юни всички налични пари на депозит на партиите да бъдат върнати в бюджета. Според Стойнев отказът от явяване на разговори от страна на ГЕРБ и „Обединени патриоти“ е срамно признание за подчинената роля на парламента пред изпълнителната власт, което означава неглижиране на Конституцията и демокрацията. „Това означава превръщането на парламента в инструмент за гарантиране на изборните успехи само от една политическа партия, именно ГЕРБ и техните сателити от „Обединени патриоти“. Това означава и унищожаване на опозицията, която реално означава промяна на политическата система и показен разстрел на демокрацията“, посочи още зам.-председателят на ПГ на „БСП за България“. По думите му отказът от разговори е доказателство, че е в ход опит за пълно овладяване на местната власт и минаващия през нея финансов и административен ресурс, което е предпоставка за нечестното му разпределение от управляващата коалиция. „Правителството определи сума, която прави невъзможен партийния живот. Това означава прекратяване на нормалната партийна дейност, публичност и разясняване на партийните позиции по места и на национално ниво. Това означава и намаляващи шансове за опозицията да бъде чута и да предложи своята алтернатива“, посочи още Стойнев. „За ГЕРБ премахването на субсидията не е проблем. Те отдавна са на хранилка на обществените пари. Огромният финансов, административен ресурс, контролът над европейските средства, последвани от медийния комфорт и влияние в корпоративните среди им позволява непрекъснато възпроизвеждане във властта“, подчерта Стойнев. Според него целта на предложението за субсидия от 1 лв. е опозицията да бъде унищожена преди местните избори. \r\nПредставителите на ПГ на „БСП за България“ в лицето на двамата заместник-председатели на групата Драгомир Стойнев и Георги Свиленски, секретарят Филип Попов и депутатът проф. Румен Гечев проведоха среща с ДПС. От страна на ДПС в залата са зам.-председателят на парламентарната група Йордан Цонев и народният представител Велислава Кръстева. В срещата по-късно се присъедини и народният представител Халил Летифов. Заместник-председателят на ПГ на ДПС Йордан Цонев изтъкна, че позицията на ДПС е за обществено финансиране на партиите. „Поддържали сме го през годините. Бяхме против референдума и против това, че на обществото не се обяснява, че политическите партии имат нужда от открито обществено финансиране, за да не стане после по-скъпо за бюджета, за да не се възобновят стари връзки с бизнеса, които не са добре нито за страната, нито за бюджета, нито за политическия процес. В тази връзка какво имаме: поканени сме за разговори от БСП в условията на прието на първо четене предложение за субсидия от 1 лв. Субсидия от 1 лв. е равно на субсидия от 0 лв. Това не устройва политическия живот на партиите, те имат по-голяма нужда“, каза Цонев. Според него субсидия от 4, 5 или 6 лв. устройва само двете големи партии. „Всички останали партии имаме между 200 и 300 хил. гласове“, каза Цонев и посочи, че тези субсидии няма да стигат на партиите да си платят разходите, да не говорим за медийните такива. Според него или трябва да остане публичното финансиране, така че партиите да могат да водят нормален политически живот, или да се мине към финансиране по другия начин - през физически и юридически лица. „Доколкото индикациите от днешния ден са, че управляващите партии ще приемат предложението на ГЕРБ за 1 лв., нашето предложение е да отпаднат ограниченията за финансиране от юридически лица, както и таванът за финансиране от физически лица“, заяви Цонев. \r\nДеница КИТАНОВА", "date": "2019.06.19", "title": "БСП заподозря в предложението за субсидия от 1 лв. унищожаване на опозицията преди местния вот (ОБЗОР)"}
{"url": "http://www.focus-news.net/news/2019/06/19/2671412/yohanes-han-za-sazhalenie-maltsinstvo-strani-chlenki-ne-prieha-zapochvane-na-pregovori.html", "text": "Еврокомисарят по разширяването Йоханес Хан заяви на пресконференция след среща на министрите по въпросите на ЕС, която отново отложи решението за започване на преговори със Северна Македония и Албания, като каза, че колективният авторитет на Съюза е под въпрос, цитира думите македонският телевизионен канал  “Нова ТВ“ \r\n„За съжаление, малка част от държавите-членки не успяха да подкрепят ясното предложение на Европейската комисия за започване на преговори със Северна Македония и Албания. ЕК твърдо вярва, че ЕС трябва да възнагради онези, които са изпълнили изискванията, поставени от самия Съвет миналата година, нашата колективна надеждност е поставена под въпрос, под въпрос са нашето влияние и импулс“, каза Хан на пресконференция. \r\nМинистрите на страните-членки решиха днес да отложат решението за започване на преговори със Северна Македония и Албания и обещаха да се върнат към въпроса до октомври тази година. \r\nОфициално основната причина за това е „ограниченото време“, което е било на разположение на германския парламент, който има задължението да одобрява решенията за разширяване, въпреки че мнозина считат, че това е липса на политическа воля, тъй като беше предварително известно, че тази дискусия ще се проведе през юни, а до края на юни остава още една сесия на Бундестага. \r\nФранция остава една от страните с най-големи резерви на разширяване. \r\nНа днешната сесия Париж заяви, че \"все още са необходими задълбочени дискусии\" и продължава да настоява, че вътрешните реформи на Съюза трябва да се провеждат преди да се вземат решения за разширяването - становище, с което комисар Хан не е съгласен. Той каза днес на френския държавен секретар по европейските въпроси, че двата процеса могат да вървят ръка за ръка.\" \r\nВъпреки забавянето, всички държави-членки приветстваха горещо споразумението от Преспа днес, каза Хан и изрази увереност, че през октомври ще бъде взето положително решение. \r\n„Аз внимателно изслушах нашите държави-членки и те заявиха, че оценяват високо Северна Македония, така че съм сигурен, че през октомври ще има зелена светлина, каза Хан, отговаряйки на въпроса какви гаранции ще получат Комисията и страните кандидатки, че през октомври, отново няма да бъде отложено решението. \r\nТой също така смята, че трябва да се демонстрира разбирането на вътрешните демократични и институционални процеси на държавите-членки на ЕС, като например Германия, като се споменава процедурата в Бундестага. \r\nЕвропейската комисия и румънското председателство подчертаха, че е важно споразумението на Преспа да бъде включено в заключенията на раздела за Северна Македония. \r\nСпоменаването на споразумението от Преспа в заключенията е важно за държавите-членки и за европейските институции, до голяма степен заради диалога между Белград и Прищина, тъй като много се опасяват, че отсъствието на осезаема награда за Северна Македония за споразумението от Преспа може да окаже лошо влияние върху процеса на преговори между Косово и Сърбия.  Юлиян Марков", "date": "2019.06.19", "title": "Йоханес Хан: За съжаление малцинство страни-членки не приеха започване на преговори"}
{"url": "http://www.focus-news.net/news/2019/06/19/2671410/pechatsarbiya-dali-si-mislyat-che-sme-ludii.html", "text": "САЩ изведнъж показаха готовност да се включат активно в решаването на косовския въпрос. Но за американците не е важно Косово, а как може то да бъде използвано в международната игра за престиж. Като посредник в преговорите за Косово, Вашингтон ще може да спечели важна точка. Но каква е ползата за Белград? Защо Сърбия трябва да помага на страна, която не е направила нищо добро за нея? Отговор на този въпрос дава Драгомир Анджелкович в статия за белградското издание  „Печат“ . \r\nКакто и преди, Америка все още остава силна държава, но загуби истинското си световно господство. Днес светът вече е до голяма степен (макар и асиметрично) многополюсен и дори в рамките на т.нар. евроатлантическо семейство на народите вече няма място за американската хегемония. Разбира се, САЩ са силни, но Вашингтон все повече се сблъсква с възражения от страна на съюзниците си, а освен това в икономиката и политиката се появяват нови сили извън познатия кръг. Голямата игра \r\nСлед като анализира примерите на много империи, Херфрид Минклер много точно отбеляза, че „тези, които стоят зад състезанието за политическа и икономическа мощ, не само отстъпват на конкурентите си, но и поемат по пътя на смъртта\". Белият дом е наясно с това и затова отчаяно се опитва да направи нещо, за да сдържа Китай и Русия. Но в борбата с времето, което бавно, но сигурно изтича, и в страх от бъдещето, САЩ направиха много ирационални стъпки, които усложняват международните отношения, вредят на всички, но в крайна сметка най-тежко ще ударят Америка. Сега обаче оставяме настрана широките теми. Що се отнася до нас, ситуацията е много по-проста, въпреки че същността е точно тази. \r\nСърбия и Балканите като цяло, или по-скоро косовският проблем, който е най-значим в световен мащаб, днес не играят толкова голяма роля, както преди. Косовският въпрос е известен на всички. Значителни глобални играчи са ангажирани в него повече или по-малко активно, но той не се счита за приоритет. Това обаче не означава, че ако е необходимо, няма да добавят масло към нашия огън. Сега не се водят яростни битки на Балканите. Освен това, през Балканите не се минават маршрути за пробив в други региони. Все пак имаме борби за престиж, в които различните сили получават или губят по няколко точки в глобалната игра. Именно от тази гледна точка заслужава да се обмисли новината за новия преговорен цикъл за Косово. Ако не бяха далечните последствия, не е ясно кому този въпрос можеше да бъде интересен.  Косовски въпрос \r\nРазбира се, европейските сили се опитват да постигнат своите специфични цели като част от решаването на косовския въпрос. Те не са толкова значими, но не могат да бъдат пренебрегнати. Европа се страхува от бурето с барут в задния си двор. Русия също има определени интереси към Балканите. Що се отнася до САЩ и Китай, за тях проблемът с Косово всъщност е вторичен. Китай проявява известен интерес към нея само заради приятелството си със Сърбия и е готов да ни подкрепи, ако настояваме. Америка при Тръмп би предпочела напълно да забрави за Косово. Но тежестта на миналото й оказва натиск, въпреки че сегашната администрация е много безразлична към традиционните си албански „приятели\". Това, разбира се, не означава, че поради задължителната приемственост на обществената политика САЩ са готови за радикален обрат в полза на Белград. \r\nВ никакъв случай! Изглежда, че въпреки общата загуба на интерес към Косово, САЩ изведнъж показаха желание да бъдат по-активно ангажирани в решаването на косовския проблем. В същото време изглежда (или упорито искат да ни убедят в това), че американският подход към него е много по-обективен от европейския, т.е. американците демонстрират по-добро разбиране на положението на сръбското население и съответно предлагат приемливи условия за постигане на компромис с Косово. Те не са „за“ нас, но вече не са „против“ нас. Изглежда, че сега Германия е станала главен помощник на Прищина. Русия е наш съюзник, САЩ са заели междинна позиция, като се възползват от голямото влияние върху албанците, които все още са в страхопочитание от САЩ. Вашингтон обаче се застъпва за справедливо отношение към сърбите. Американската кавалерия \r\nЗатова заключението е почти очевидно: най-добре би било Вашингтон да поеме преговорния процес между Белград и Прищина в свои ръце. Брюксел, или по-скоро Берлин, се опитаха и не успяха. Москва е близо до Сърбия, но няма никакво влияние нито върху албанците, нито върху това, което се случва в Косово и Метохия. Така че Русия просто не може да действа като независим посредник. Остават САЩ. В такава среда Матю Палмър от Държавния департамент, който се занимава с нашия регион, дойде в Белград. \r\nТой пристигна в Сърбия, за да помогне за размразяването на процеса на преговори в Брюксел. По време на краткия си престой при нас, както и преди, той направи изявления за медиите, много сдържани и коректни. Той спомена справедлив компромис, необходимостта от връщането на пътя на преговорите, искането за отмяна на 100-процентовите мита, които властите на отцепилото се Косово наложиха на вноса на стоки от други региони на Сърбия. Изглежда сякаш за САЩ е важно усилията на Европейския съюз да не се окажат напразни. Наистина ли е така? Неприлично предложение? \r\nНямам достатъчно проверена информация, за да отговоря на този въпрос. Но аз съм скептичен. Информациите от дипломатическата общност, които по-късно бяха потвърдени, предполагат, че американците очакват от нас, на първо място,  сами да поискаме тяхното посредничество, защото агонията с преговорите се забавя. Ако албанците попитат САЩ, тогава Сърбия естествено ще изисква включването на Русия в преговорния процес. Но ако самият Белград признае, че най-полезното за постигането на напредък е да се възложи ролята на посредник отвън, то тогава ситуацията е съвсем различна. Какво ще отговорят Москва и Пекин (официално)? \r\nТака Вашингтон ще може да спечели важна точка в международната игра за престиж. За американците важно е не Косово, а как могат да го използват в голямата игра, в която участват. Това е разбираемо. Оказа се, че Америка все още е най-важната сила, положителната роля на която се надяват дори и на онези страни, които не са членки на НАТО и на Европейския съюз, които са свързани с тях със сложна история. Какво ще получим тогава? Ако зад кулисите вече е договорен приемлив за нас план (въпреки че се съмнявам), тогава можем да постигнем някакъв компромис с Косово. Но дори и тогава, както мисля, от тази игра ще има много повече минуси, отколкото плюсове. Размишленията на Москва \r\nАко Белград инициира участието на САЩ в преговорите като основен фактор, в Русия и Китай това ще бъде възприето изключително негативно. Всичко ще изглежда така, сякаш разчитаме на Руската федерация и Китай, докато не постигнем споразумение с другата страна, а след това просто се отвръщаме от тях. Геополитика е трудно нещо. Дори да не съм русофил, не бих могъл да приема такъв сценарий. Или бих, ако с косовския въпрос разрешим заедно и тези  за статута на Република Сръбска и положението на сърбите в Черна гора. Това обаче ми се струва илюзорно. Ако постигнем някакво положително развитие, то ще се отнася само за Косово, но ние бихме платили за това с пълна загуба на подкрепата на Москва и Пекин. \r\nКакво да правим с Република Сръбска? Ако Русия нямаше влияние в Босна и Херцеговина, централизацията на този сложен държавен съюз не би спряла. Отново, ако Белград бе предприел стъпки в преговорите за Косово, които биха били отрицателно оценени в Кремъл, тогава по въпроса за Република Сръбска нямаше да можем да разчитаме на подкрепата, която имаме днес от Русия. И ако се върнем към преговорите за Косово, тогава големият въпрос е дали САЩ наистина ни предлагат нещо приемливо в тях. Може би американците смятат за справедлив компромис ситуация, в която признаваме Косово в сегашните граници, а албанците се съгласяват да сформират Общност на сръбските общини? За нас това изобщо не е справедливо решение и досега нищо не говори в полза на факта, че Вашингтон предлага нещо, което всъщност бихме могли да наречем справедлив компромис. (И)рационална сметка \r\nОфициален Белград е наясно с това. И затова съм сигурен, че Белград няма да приеме евентуално неформално американско предложение да поканим САЩ като изключителен (или с ЕС) посредник в новия формат на преговорите. Това би навредило много на сръбските интереси. Ако американците наистина смятат тази възможност за реална, тогава те са в плен на ирационалното. А ние, от тяхна гледна точка, сме много наивни и глупави. \r\nВ началото на текста казах, че САЩ правят много ирационални стъпки на международната сцена. Но тази стъпка, за която току-що говорихме, би била съвсем различна. Би било сложно и полезно за САЩ, защото бихме се оказали по-големи американци от самите американци. Тук има само едно условие: необходимо е да приемем тяхната представа. Но съм сигурен, че това няма да се случи. Защо Сърбия да стане оръдие и да помогне малко да забави намаляването на международната значимост на страна, която не ни е сторила нищо добро? Затова новата американска идея за това как да се повиши престижа чрез косовските преговори изглежда ирационална. \r\nАко говорим за преговорите за Косово, САЩ няма да понесат същите загуби поради нашия отказ като тези от собствените им действия, които доведоха до икономическата война с Китай. Въпреки това сегашната ситуация потвърждава: Вашингтон бавно, но сигурно губи точки. Провеждайки подобна политика у нас и в други части на света, САЩ, разбира се, няма да намалят „акциите” си на световния геополитически пазар.Причината вече не е в имперския егоизъм, а в някакъв вид аутизъм и все по-малка способност за действие, макар и егоистична, но все пак приемлива поне за някои от техните другари. Такъв е подтекстът на посещението на Палмър в Белград. Тереза Герова", "date": "2019.06.19", "title": "„Печат“(Сърбия): Дали си мислят, че сме луди?"}
{"url": "http://www.focus-news.net/news/2019/06/19/2671411/tass-patrik-shanahan-se-otkaza-da-izdiga-kandidaturata-si-za-ministar-na-otbranata-na-sasht.html", "text": "Изпълняващият длъжността  министър на отбраната на САЩ Патрик Шанахан отказа да се кандидатира за поста министър на отбраната. Новият изпълняващ длъжността министър на отбраната ще бъде министърът на армията Марк Еспър, заяви американският президент Доналд Тръмп в социалната мрежа „Туитър“, цитиран от  TACC \r\n„Изпълняващият длъжността министър на отбраната Патрик Шанахан, който свърши чудесна работа, реши да не продължава процеса на одобрение за позицията на глава на Пентагона, за да посвети повече време на семейството си”, пише той. „Ще назнача нов действащ министър на отбраната - министърът на армията Еспър. \r\nАмериканският президент благодари на Шанахан за неговата служба и изрази увереност, че Еспър \"ще свърши отлична работа\" в новия пост. \r\nШанахан е изпълняващ длъжността министър на отбраната на САЩ от януари тази година след оставката на Джеймс Матис. От 20 ноември 2017 г. Еспер заема поста министър на армията на САЩ. Преди това той е работил в един от най-големите изпълнители на поръчки на Пентагона, \"Рейтиън\"  Юлиян Марков", "date": "2019.06.19", "title": "ТАСС: Патрик Шанахан се отказа да издига кандидатурата си за министър на отбраната на САЩ"}
{"url": "http://www.focus-news.net/news/2019/06/19/2671414/kmetat-na-kostenets-i-biznesmen-sa-obvineni-v-koruptsiya-obzor.html", "text": "Кметът на Костенец Радостин Радев и негов съучастник са обвинени в корупция. Това стана ясно ден, след като Радев и собственик на търговско дружество бяха задържани при операция на Специализираната прокуратура, със съдействието на КПКОНПИ и СДВР. \r\nНа брифинг за операцията стана ясно, че Радев е обвинен за това, че е обещал 30 хил. лв. на общински съветници от опозицията да гласуват за решение в негова полза. Гласуваното решение е свързано с ремонт на основно училище в Костенец, поръчката за който да бъде спечелена от задържания бизнесмен. Зам. главният прокурор Иван Гешев заяви, че кметът на Костенец и съучастникът му са привлечени към наказателна отговорност за корупционно престъпление и предстои прокуратурата да реши дали ще поиска постоянното им задържане. „Основните разговори са водени с един общински съветник. Идеята е била той да привлече към подкрепящите кмета още двама. Не мога да ви кажа дали това се е случило. Знам, че е са водени поне с още един общински съветник мотивационни разговори“, уточни заместник главният прокурор Иван Гешев. „Публична тайна е, че кметът взима по 10% от всяка обществена поръчка. Това е цитат на свидетел. Двама души са привлечени като съизвършители на корупционно престъпление т.нар. активен подкуп. Утре или може би други ден екип от прокурори ще вземат решение евентуално каква ще бъде мярката за неотклонение на лицата, привлечени към наказателна отговорност”, обясни заместник главният прокурор Иван Гешев. \r\nНа брифинга стана ясно, че в последните дни обхватът на обвинението срещу кмета на Костенец се е разширил с длъжностно присвояване и безстопанственост. Информацията съобщи наблюдаващият прокурор Десислава Христова. „В хода на разследването се натъкнахме на други неправомерни действия. Предстои събиране на доказателства. Става въпрос освен за текста за незаконното съхранение на боеприпаси, за длъжностно присвояване. Имаме данни, че кметът е изтеглил сумата от 17 хил. лв. от касата на общинско предприятие. Имаме данни за проявена безстопанственост, тъй като кметът не е упражнил правомощията си по гаранционни договори, които са в полза на общината“, допълни Христова. \r\nНа въпрос дали има подобни на този в Костенец сигнали за големи градове, заместник главният прокурор посочи, че действия се приемат тогава, когато се съберат конкретни доказателства и подчерта, че не дели интересите на гражданите на малки и големи. Той благодари за добрата работа на службите за сигурност. Благодаря освен на службите за сигурност и на гражданите, които вече започват да имат активна позиция да защитават правата си, когато са им нарушени. Граждани, които не само говорят на маса как има корупция в България и тихичко си плащат, без да се оплакват и подават сигнали, а граждани, които имат позиция и които вече знаят, че в случай на подаден сигнал пред компетентните органи независимо , сигналът им няма да потъне и както според мен много често се е случвало, заяви Гешев.  \r\nДеница КИТАНОВА", "date": "2019.06.19", "title": "Кметът на Костенец и бизнесмен са обвинени в корупция (ОБЗОР)"}
{"url": "http://www.focus-news.net/news/2019/06/19/2671413/chuzhdestranen-voennosluzhesht-zagina-po-vreme-na-uchenie-v-rayona-na-letishte-cheshnegirovo-obzor.html", "text": "Военнослужещ загина по време на операция, която е част от многонационалното учение „Swift Response 2019“, ръководено от Командването на Сухопътните сили на САЩ в Европа. Учението се провежда в района на летище „Чешнегирово“ край Пловдив. По неофициална информация загиналият е от канадски произход. Близките му са уведомени.  \r\nСпоред подполковник Виолина Вълева, която е част от международния пресцентър на учението, инцидентът е станал по време на парашутни скокове в късните часове на 17 юни. Пострадали са и още трима военнослужещи. Те незабавно са били транспортирани до местни болници, където един е бил приет за допълнителни изследвания, а двама са получили медицинска помощ и са били изписани. \r\nВ официално изявление на Командването на Сухопътните сили на САЩ в Европа се посочва, че се предприемат най-сериозни мерки за сигурността на военнослужещите. „Въпреки че се опитваме да намалим риска чрез интензивни тренировки и внимателно планиране, трябва да се проведат и такива в реалистична среда, за да направим така, че нашите сили да бъдат готови да реагират на всякакви кризи. Изказваме нашите най-искрени съболезнования на семейството на военнослужещия и неговото военно формирование“, пише още в изявлението.  \r\n„Swift Response 2019“ е учение, планирано от Сухопътните войски на САЩ в Европа и провеждано от Силите за глобален отговор на САЩ за периода от 11 до 24 юни 2019 г. на териториите на България, Хърватска и Румъния. То ще демонстрира стратегическо използване на въздушно-преносими сили с висока степен на готовност, наричани Global Response Force, провеждайки учения за овладяване на ключови позиции. Това дава възможност за провеждането на съвместни подготовки с цел увеличаване оперативната съвместимост на въздушно-преносими формирования сред съюзниците на НАТО.", "date": "2019.06.19", "title": "Чуждестранен военнослужещ загина по време на учение в района на летище „Чешнегирово“ (ОБЗОР)"}
{"url": "http://www.focus-news.net/news/2019/06/19/2671839/tass-sasht-priznavat-che-eventualnite-stapki-pri-pokupka-na-raketite-s-400-vredyat-i-na-amerikanskite-interesi.html", "text": "САЩ признават, че евентуалните стъпки при покупка на ракетите С-400 вредят и на  американските интереси, коментира  TACC . \r\nСъединените щати са готови да обсъдят с Турция възможността за компенсиране на последиците в случай, че Анкара откаже да изпълни задълженията си по договора за снабдяване от Русия със зенитни ракетни системи С-400. Това съобщи в сряда представител на американската администрация от висок ранг на кореспондента на ТАСС, като коментира публикуването на информационната агенция Bloomberg за това, че Вашингтон, обмисля три пакета за санкции срещу Турция в случай, че Анкара закупи система за въздушна отбрана С-400. \r\n\"Планираните доставки на руските ракети С-400 от Анкара ще имат тежки последици за отношенията на САЩ с Турция. Съединените щати са готови да избегнат такива стъпки. Но това изисква готовността на Турция да участва в съдържателен диалог по отношение на отказа от поръчките от С-400 и минимизиране на последствията, в които може да се превърне такъв отказ ”, заяви представителят на американската администрация. \r\nСпоред тази информация Вашингтон полага големи усилия, за да предупреди Турция, че придобиването на руската система С-400 е неприемливо и може да доведе до прилагането срещу Анкара на Съединените щати през 2017 г. на закона CAATSA (\"За противодействие на противниците на Америка чрез санкции\" \"). \"През януари 2019 г. Съединените щати направиха на Турция най-изгодната оферта за доставката на зенитни ракетни системи \"Пейтриът\", които са жизнеспособна алтернатива на С-400\", заяви представителят на администрацията. \r\nСпоред същия представител обаче системата С-400 има за цел, наред с другото, да събира разузнавателна информация в интерес на Русия. \"Ако Турция придобие С-400, тогава нейното продължаващо участие в програмата за създаване на изтребители-бомбардировачи от пето поколение F-35 няма да бъде възможно. С-400 е руска платформа за събиране на разузнавателни данни, която застрашава сигурността на нашите самолети и пилоти,\" вярва представителят на американската администрация. \r\nОсвен това също така се признава, че предприетите от Вашингтон стъпки в отговор на придобиването от Турция на С-400 също ще засегнат интересите на САЩ. \"Стъпките, които ще трябва да направим, ако Турция получи С-400, ще бъдат болезнени и скъпи за Съединените щати, но не можем да застрашим живота на нашите граждани\", заяви представител на правителството на САЩ. \r\nОсвен това също така се признава, че предприетите от Вашингтон стъпки в отговор на придобиването на Турция от С-400 също ще засегнат интересите на САЩ. \"Стъпките, които ще трябва да направим, ако Турция получи С-400, ще бъдат болезнени и скъпи за Съединените щати, но не можем да застрашим живота на нашите граждани\", заяви представител на правителството на САЩ.  Юлиян Марков", "date": "2019.06.19", "title": "ТАСС: САЩ признават, че евентуалните стъпки при покупка на ракетите С-400 вредят и на  американските интереси"}
{"url": "http://www.focus-news.net/news/2019/06/19/2671415/festivalat-francofolies-shte-se-provede-za-peti-pat-v-blagoevgrad-obzor.html", "text": "Петото юбилейно издание на фестивала „Francofolies. Благоевград“ ще се проведе на 21 и 22 юни. Събитието беше възстановено след над 20 години прекъсване от кмета д-р Атанас Камбитов и неговия екип. То се провежда в Белгия, Канада, Израел и България. \r\nНа пресконференция зам.-кметът на Благоевград Христина Шопова припомни, че преди две години България получи отличителния знак на външния министър на Франция и фестивалът попадна в 100-те франкофонски събития в света. Шопова отбеляза, че при стартиране на процедурите за откриване на фестивала много хора не са повярвали, че това може да се случи. „Новото около фестивала е, че тази година ще има специално обособено място за палатки, тъй като хотелските стаи не достигат. Тези, които имат желание, могат да дойдат сред природата в парк „Бачиново“. Той е само на 2 км от центъра на града. Там ще има всички удобства, за да прекарат две нощи под звездите“, поясни тя. По думите ѝ сцената за фестивала тази година е с изключително високи технически показатели. „А програмата е много добра и сме сигурни, че ще има много публика“, добави Христина Шопова. \r\nОт своя страна, директорът на Дирекция „Сценични изкуства и художествено образование“ към Министерството на културата Елиянка Михайлова посочи, че има огромен интерес към „Francofolies. Благоевград“ както от граждани на България, така и от чужденци. „От няколко години показваме подкрепа на този фестивал. Ние сме от тези, които не се съмняваха, че фестивалът ще стигне до тук“, посочи Михайлова. Според нея той е много важен за споделянето на различни култури. \r\nСпоред държавния експерт в Дирекция „Международно сътрудничество и инвестиции в областта на туризма“ към Министерството на туризма Георги Алипиев фестивалът „Francofolies. Благоевград“ затвърждава приятелските и вековни традиции между България и Франция. Той отбеляза, че изпълнителите, които участват на фестивала, са световно известни. „Аз само мога да затвърдя подкрепата на Министерството на туризма и да пожелая на всички да имат хубави емоции на проявата“, добави Алипиев. \r\nПървият съветник в Посолството на Франция Жил Курежлонг посочи, че фестивалът е важен за българо-френските отношения. „За французите това е едно национално събитие. Но благодарение на други участващи държави, се превърна в световно“, подчерта той.  \r\nДаяна ДЮЛГЕРОВА", "date": "2019.06.19", "title": "Фестивалът „Francofolies“ ще се проведе за пети път в Благоевград (ОБЗОР)"}
{"url": "http://www.focus-news.net/news/2019/06/19/2671499/gazeta-express-kosovo-evropeyskiyat-savet-razkritikuva-ostro-kosovo-za-tova-che-ne-e-izpalnilo-bryukselskite-sporazumeniya-sas-sarbiya.html", "text": "През месец май президентът на Косово Хашим Тачи заяви, че няма да допусне създаването на Общността на сръбските общини (ОСО) в страната, която бе договорена в рамките на диалога със Сърбия при посредничеството на Европейския съюз, пише електронното издание на прищинския ежедневник  Gazeta Express . \r\nТачи отбеляза, че Белград е обещал да признае Косово в замяна на създаването на ОСО и предвид това, че Сърбия отказва да го направи, държавният обяви сделката за създаването на общността за „мъртва“. „Няма да допуснем създаването на Общност с или без изпълнителни правомощия. Сделката бе постигната в различно време, беше ни обещано признаване, което така и не се случи и те трябва да забравят за нея, сделката е мъртва“, подчерта косовският президент на 30 май. \r\nНо Европейският съвет на министрите, който заседава във вторник, в заключенията си за Косово разкритикува остро Тачи, като заяви, че ЕС изразява съжаление, че не е постигнат никакъв напредък в изпълнението на споразуменията от диалога, включително споразумението за ОСО. „Съветът обаче изразява съжаление, че не е постигнат напредък в отдавнашния ангажимент да се приложат постигнатите споразумения в диалога, включително изготвянето на проектостатут на ОСО в Косово, пълното прилагане на споразумението за граничните пунктове, както и решителното прилагане на енергийното споразумение. Съветът също така съжалява, че мостът в Митровица все още не е отворен за трафик, въпреки завършването на реконструкцията му“, се отбелязва в заключенията на Европейския съвет. \r\n„Съветът повтаря, че всички споразумения, постигнати в рамките на диалога с посредничеството на ЕС, трябва да бъдат приложени. В тази връзка, съветът приветства по-нататъшната консолидация на правосъдното споразумение и пълното прилагане на споразумението за телекомите“, се отбелязва още в документа. \r\nПревод и редакция:", "date": "2019.06.19", "title": "Gazeta Express (Косово): Европейският съвет разкритикува остро Косово за това, че не е изпълнило Брюкселските споразумения със Сърбия"}
{"url": "http://www.focus-news.net/news/2019/06/19/2671417/pregled-na-osnovnite-temi-v-ruski-pechat.html", "text": "Намеренията на новоизбрания украински президент Владимир Зеленски за преговорен подход с Русия, руската дипломатическа активност на Балканите и промяната в подхода на гСДП към Русия са сред основните теми на руския печат. \r\n***  В изказване за вестник  „Взгляд“  руският сенатор Алексей Пушков оцени като „провал във всеки смисъл“ идеята на новия украински президент Владимир Зеленски да започне разговор с лидера на Кремъл Владимир Путин с подчертаване на принадлежността на Крим и Донбас.  \r\n„Идеята на Зеленски е провал във всеки смисъл. Той не е напълно наясно със сложността на неговото президентство”, коментира Пушков пред руското издание.  \r\n„Ако Зеленски възнамерява да сведе цялото си време на власт до полемика с Русия по отношение на Донбас и Крим, тогава неговото управление ще бъде изключително жалко\", подчерта сенаторът.  \r\nПушков припомни, че тъкмо на този подход бившият президент на Украйна Петро Порошенко се опитваше да изгради вътрешната и външната си политика. „Той постави тези два въпроса на преден план и заяви, че тъй като Русия не споделя тази позиция, е необходимо да се прекъснат всички връзки с нея. Направи това и какво получи? Украйна не спечели нищо”, припомни Пушков. \r\nТой подчерта, че ЕС, дори и с цялото си желание, не е в състояние да компенсира руския пазар, и европейските служители многократно са говорили за това на Киев. Затова самата Украйна трябва да се погрижи за установяването на търговски и икономически връзки, казва сенаторът. \r\nПушков отбеляза, че Зеленски е изправен пред много сериозен проблем - вътрешното състояние на Украйна. „Крим е чисто национален въпрос. А за Донбас Русия никога не е отричала неговата принадлежност. Друго нещо е, че хората от Донбас не искат да бъдат под властта на Киев. Самият Зеленски трябва да убеди населението, че ще бъде по-добре с Украйна. Малко вероятно е това да се случи”, заключи Пушков. \r\nВ навечерието на посещението на  украинския президент Владимир Зеленски в Берлин той даде интервю за германското издание BILD, в което разказа как ще започне разговор с Владимир Путин в случай на среща между двамата президенти. „Да започнем с това, Донбас и Крим принадлежат на Украйна\", каза Зеленски и подчерта, че се надява скоро „да върне\" полуострова. \r\n***  Белград скоро ще стане център на дипломатическата активност. Според влиятелното сръбско издание  „Политика\"  тъкмо затова свидетелства назначаването на новия руски посланик в Сърбия Александър Боцан-Харченко на мястото на Александър Чепурин, отбелязва руската информационна агенция   РИА „Нов ден“ . \r\nСпоред белградското издание, назначението връща в страната международен играч, който преди десет години участваше в опитите за разрешаване на косовския въпрос. Боцан-Харченко е опитен дипломат, който работи дълго време в региона и знае всички нюанси на отношенията и проблемите на Сърбия. В същото време новият руски посланик пристига в Белград от поста директор на Четвърто европейско отделение на Министерството на външните работи на Русия. Това означава, че той е много добре запознат със ситуацията в Югоизточна Европа, която е по-широка от границите на страните от бившата Социалистическа Федеративна Република Югославия. Този отдел на руското външно министерство наблюдава Албания, България, Гърция, Кипър, Румъния и Турция. С пристигането му ще се сформира международен екип от дипломати, които преди десет години бяха включени в решаването на косовския въпрос. \r\nБоцан-Харченко беше руски представител в контактната група по въпроса за Косово и Метохия, след което стана член на посредническата „тройка”, в който Волфганг Ишингер представляваше Европейския съюз, а САЩ - Франк Визнер, който наскоро отново прояви жив интерес към ситуацията в Косово. \r\nСлед първата новина за възможното назначаване на Боцан-Харченко сръбският президент Александър Вучич отбеляза, че „той е влиятелен, остър, силен дипломат, един от служителите на руските служби за сигурност\". За държавния глава на западната ни съседка е „абсолютно ясно\", че Кремъл иска да постигне нещо с това назначение, пише още „Политика\" \". \r\nВ Сърбия Боцан-Харченко е известен от периода 2004 до 2008 г. по време на неговата служба като специален пратеник за Балканите на руския външен министър. След като учи в МГИМО, той оглавява отдела за делата на бившата СФРЮ в руското министерство и е един от членовете на делегацията на преговорите в Дейтън. Също така присъства на подписването на споразумението за Босна и Херцеговина в Париж. \r\nОт 1997 г. до 2002 г. работи като съветник-министър в руското посолство в Хърватия, където заема длъжността заместник-директор на Третия европейски отдел на руското външно министерство, а след това - през 2008 г., е назначен за заместник-директор на Четвъртия европейски отдел към ведомството. До 2014 г. е посланик на Русия в Босна и Херцеговина. \r\nАлександър Боцан-Харченко владее английски и сръбски. Награден е с орден „За заслуги към отечеството” от президента на Руската федерация Владимир Путин, Ордена на дружбата и Ордена на честта. В същото време е удостоен с Ордена на Република Сръбска от Милорад Додик. \r\n*** Ще промени ли Германия прагматичния подход към Русия, коментира руският вестник  “Независимая газета“ . \r\nМалко вероятно е ниските чинове на московската полиция, които арестуваха кореспондента на интернет изданието „Медуза“ Иван Голунов, да са били наясно как техните действия ще се отразят в международен мащаб. Както отбелязва Центърът Карнеги в Москва, операцията срещу Голунов е получила политическа цена, явно неочаквана за участниците в нея, които се надяват, че ще трябва да се плати колективно, включително и от държавния глава. \r\nЯсно е, че Кремъл улови и се опита да предотврати негативните последици от неквалифицираните и прибързани действия на полицията. Но горчивината остава и това става претекст за редица изявления на високопоставени държавни и политически фигури на германската социалдемокрация. Става дума за федералния президент Франк-Валтер Щайнмайер и експерта по външната политика на фракцията на ГСДП в Бундестага Нилс Шмид. \r\nЗаслужава да се отбележи, че германската държавна информационна агенция Deutsche Welle (DW) цитира думите на президента на Федерална република Германия, изречени от него в лятната резиденция на президента на Финландия, където се провежда двудневна конференция за външната политика и политиката на сигурност. Според Щайнмайер е неприемливо мълчаливо да се одобрява, че пространството за свобода на изразяване на руското гражданско общество все повече се стеснява. Неотдавнашното задържане и последващото освобождаване на Голунов отново показва, че е необходимо да се запази бдителността, каза ръководителят на германската държава. \r\n\"Нашите способности да променим Русия са ограничени\", каза Щайнмайер. Според него Европа трябва да „бъде по-наясно с това“ в интерес на по-функционалното партньорство”. \r\nРазбира се, това твърдение може да се припише на случайността, съвпадението, традиционния европейски възглед за свободата на словото. Но случаят е най-вероятно друг. Случаят на Голунов беше причината германските социалдемократи да започнат да преоценяват позицията си по отношение на Русия след събитията в Киев през 2014 г., които, както знаем, завършиха с свалянето на президента Виктор Янукович, анексирането на Крим към Русия и кризата в Източна Украйна. Това е подкрепено от факта, че Щайнмайер веднага \"на един дъх\" говори за факта, че \"конфликтът в източната част на Украйна и анексирането на украинския полуостров Крим имат голямо влияние върху отношенията между Европа и Русия.\" Надеждите за всеобхватно партньорство с Русия с нарастваща степен на интеграция не бяха оправдани, добави той. Според Щайнмайер, в момента двете страни изпитват \"дълбоко разочарование\", цитира социалдемократическият президент на Германия DW. \r\nПриблизително със същите думи описва ситуацията, която се развива в отношенията между Европа и Русия, външнополитическият експерт на ГСДП Шмидт. Той призова за преразглеждане на позицията на социалдемократите по отношение на \"Путинова Русия\", смятайки, че позицията на ГСДП трябва да стане \"трезва и критична\". В интервю за Frankfurter Allgemeine Zeitung той заяви, че \"политиката, основана на лични отношения с президента Путин, преследвана от канцлера Герхард Шрьодер и външните министри Франк-Валтер Щайнмайер и Зигмар Габриел, трябва да бъде нещо от миналото\". \r\nВъв връзка с това е необходимо да се разбере какво обяснява подобен зигзаг на външнополитическата линия на социалдемократите и какво може да очаква Москва в близко бъдеще. \r\nНе може да се изключи, че ръководството на ГСДП, към което трябва да се брои президентът Щайнмайер, въпреки че този пост предполага официална безпартийност, е загрижено главно за слабите резултати, които партията показва на избори на всички нива. Малко вероятно е обаче опитът да се измести спадът в популярността на социалдемократичните идеи сред немските избиратели върху Москва ще помогне на ГСДП да засили позицията си. \r\nИзвестно е, че и канцлерът Ангела Меркел, и редица зелени лидери, които сега стават политически лидери на страната, и представители на опозицията, ако имаме предвид левицата и Алтернатива за Германия, заемат по-реалистични позиции, отколкото някои от представителите на някога водещата политическа партия ГСДП . Заслужава да се спомене бившият канцлер Шрьодер, който остава виден представител на ГСДП, който наскоро призова за признаване на реалностите по отношение на собствеността на Крим в Русия. \r\nИзходът от очертаните промени във външната политика на ГСДП по отношение на Русия може се окаже възможността за промяна на позицията на Германия и в резултат на това затягане на санкционния режим на ЕС. Всъщност, както отбелязва DW, цитирайки президента Щейнмайер, \"не е възможно да се води бизнес с бъдещата Русия по обичайния начин\".", "date": "2019.06.19", "title": "Преглед на основните теми в руски печат"}
{"url": "http://www.focus-news.net/news/2019/06/19/2671416/pregled-na-osnovnite-temi-v-britanskiya-pechat.html", "text": "Надпреварата за лидер на Консервативната партия, дебатът в Лейбъристаката партия за втори референдум и нова теория за изчезването на малайзийския самолет над Индийския океан са сред темите на британския печат.  \r\n*** Бившият министър за Брекзит Доминик Рааб отпадна от състезанието за лидер на Торите за сметка на Рори Стюарт, новоназначеният министър на международното развитие, пише британският вестник  The Guardian . \r\nКакто се очакваше, Борис Джонсън оглави гласуването със 126 гласа, като затвърди преднината си пред съперниците си и победата му подсилва усещането, че неговият напредък към Даунинг стрийт вече е почти неудържим. \r\nРааб, бивш министър за Брекзит, спечели само 30 гласа, под прага от 33 гласа, за да остане. Беше обезпокоил много колеги, като отказа да изключи несвикването на парламента, ако депутатите се опитат да блокират Брекзит. \r\nМарк Франсоа, изявен „брекзитиър“, който подкрепя Джонсън, каза, че елиминирането на Рааб е тъжно. \"Който и да победи, а се надявам да е Борис, надявам се да намери добро място за Дом (Доминик Рааб – бел.ред.) в кабинета си, защото мисля, че той го заслужава.\" \r\nМинистърът на вътрешните работи, Саджид Джавид, оцеля само с 33 гласа, но се оказва засенчен от новодошлия в кабинета Стюарт, който е подкрепен от 37 депутати, почти два пъти повече от 19-те, които той спечели в първия кръг. \r\nГоворител на кампанията на Джавид заяви, че ще участва в телевизионния дебат на Би Би Си във вторник вечерта и ще продължи в състезанието. \"Това е 46 (гласовете, спечелени от външния министър Джереми Хънт – бел. ред.) 33, така че продължаваме\". \"Той имаше страхотни четири дни, взе днес някои гласове и ще се борим.\" \r\nДжилиън Кийгън, депутат от Чичестър и поддръжник на Стюарт, заяви, че инерцията на министъра на международното развитие е голяма. „Сега те са много близки. Има ясен победител, а между другите няма много гласове, ”каза тя. \r\nСтюарт, който започна състезанието като аутсайдер, получи по-голяма подкрепа, след като се смяташе, че се е представил добре в телевизионния дебат в неделя на Канал 4. \r\nМинистърът на външните работи Хънт все още изглежда най-вероятният претендент срещу Джонсън, когато състезанието достигне крайния си етап. Министърът по околната среда Майкъл Гоув получи 41 гласа. \r\n*** Заместник-председателят на лейбъристите Том Уотсън ще направи още един опит, за да обвърже партията с кампанията за втори референдум, когато кабинетът в сянка се срещне, за да обсъди стратегията си за Брекзит в сряда, пише британското издание  The Independent .   \r\nУотсън призовава лидера Джереми Корбин да свика спешна  или специална конференция, за да промени официално политиката на лейбъристите преди лятото, предупреждавайки, че ще бъде \"твърде късно\" да се спре Брекзит без споразумение, ако партията изчака своята годишна конференция в Брайтън през септември. \r\nНо поддръжниците на втори референдум се опасяват, че въпросът ще бъде отложен отново на срещата в Уестминстър, която бе отложена от понеделник, след като няколко министри от кабинета в сянка не бяха в състояние да присъстват. \r\nИзпратените писма до членовете на кабинета в сянка съобщаваха, че срещата е била „планирана да подпомогне избирането на текущия подход към Брекзит, като същевременно остане в рамките на съществуващата политика на лейбъристката партия, установена от членовете на партията на годишната конференция“. \r\nВ поканата за отменената среща не се споменава, че остава в рамките на съществуващата политика, което прави изборите и Брекзит със запазване на работните места ”предпочитания вариант пред нов референдум. \r\nНадеждите на участниците в кампанията, че докладът, препоръчващ нова позиция, ще бъде представен на срещата в Уестминстър, бяха намалени от източници, запознати с дневния ред. \r\nВ страстна реч в понеделник, Уотсън призова партията да хвърли тежестта си изцяло зад кампанията за втори референдум, като заяви, че партията трябва да бъде „силна и горда“ в подкрепата си за оставане в ЕС. \r\n*** Капитанът на самолет Малайзия Еърлайнс, който изчезна преди пет години, може да е бил депресиран клинично и да е убил пътниците, като ги е лишил от кислород, след което е летял с 238 трупа, пише британският вестник  The Times . \r\nДокато теорията преди това е била обсъждана за обяснение на изчезването на MH370, доклад на уважавания американски писател на авиационна тематика Уилям Лангевише предоставя нови подробности за състоянието на духа на Захари Ахмад Шах, командир на самолета. \r\nВ месеците преди изчезването на MH370, който е изпълнявал редовен полет от Куала Лумпур за Пекин на 14 март 2014 г., капитанът често е бил самотен и тъжен, според статия в списание The Atlantic. \r\nТой беше разделен с жена си и каза на приятели, че крачи между празни помещения между полетите. Той е установил „връзка“ с омъжена жена и трите й деца, докато преследва по-млади жени в интернет. „Съществува силно подозрение сред следователите в авиационните и разузнавателните общности, че той е страдал от клинична депресия“, пише Лангевише. \r\nСтатията теоретизира, че 53-годишният Захари е изпратил втория пилот Фарик Абдул Хамид извън пилотската кабина, преди да свали налягането от самолета и да се изкачи над нормалната надморска височина, за да гарантира смъртта на пътниците си от липса на кислород. \r\nКислородните маски в салона биха паднали, но те са предназначени за използване за повече от 15 минути по време на аварийно слизане до височини под 4 000 метра където въздухът е годен за дишане. Те нямат никаква стойност при 12 000 метра, на който самолетът „Боинг\" 777 се е движел. \r\nЛангевише пише: „Пътниците в салона биха станали недееспособни в рамките на няколко минути, загубили съзнание и биха починали леко, без да се задавят или да се задъхат от липса на въздух.\"  \r\nЗахари, сам в пилотската кабина, има достъп с часове до кислород и след като всички са били мъртви, може по-късно да възстанови нормалното налягане в самолета. \r\nЛангевише отхвърля теориите, че самолетът е отвлечен, като посочва, че той се отклонява от планирания си маршрут по време на двуминутна „радарна пауза“ при предаване между Малайзия и виетнамските ръководители на полети. \r\n„Откъде биха знаели това похитителите, за да направят своя ход точно по време на прехвърлянето към виетнамския контрол на въздушното движение и след това да поемат контрола върху самолета толкова бързо и безпроблемно, че нито един от пилотите да няма възможност да подаде сигнал за бедствие?\" \r\nТой пише, че последната радарна следа на самолета предполага крайния му завой на югозапад и към южния Индийски океан е твърде остър, за да бъде изпълнен от автопилота на самолета. „Който е управлявал MH370, сигурно е изключил автопилота, тъй като тогава самолетът, който е направил завой на югозапад, го е направил толкова остро, че е трябвало да бъде управляван ръчно - каза Лангевише. \r\nПолетът е продължил още пет часа, докато, както са установили следователите, горивото на самолета е свършило и той е паднал в морето, разбивайки се на малки парчета. Някои части от изгубеното въздухоплавателно средство са били намерени на островите в Индийския океан, но мястото на катастрофата така и никога не е открито. \r\nЛангевише повдига нови подозрения относно използването от Захари на домашния си симулатор, където следователите установиха, че той е експериментирал с подобен профил на полета сходен с последните часове на MH370. Той каза, че по-нататъшното проучване е показало, че това е единствената симулация сред стотиците, които Захари не е изпълнявал като непрекъснат полет, прескачайки между сегменти, изваждайки горивото, докато не изчезне. Той цитира един колега капитан в Малайзия, описан като дългогодишен приятел на Захари, казвайки, че той неохотно е заключил, че бившият му колега е отговорен. \r\nАвстралийското правителство, което е похарчило десетки милиони долари за провеждане на подводно търсене на MH370, също теоретизира, че недостигът на кислород е причина за смъртта на пътниците и екипажа, но предполага, че причината е случайна, вероятно пожар.", "date": "2019.06.19", "title": "Преглед на основните теми в британския печат"}
{"url": "http://www.focus-news.net/news/2019/06/19/2671420/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.06.19", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/19/2671419/pregled-na-mezhdunarodnite-novini-do-6-chasa-agentsiya-fokus.html", "text": "Държавите-членки на ЕС не успяха да се споразумеят за започване на преговори с Албания и Северна Македония за присъединяване към общността, отлагайки това решение до октомври. Това съобщи във вторник европейският комисар по разширяването и политиката за добросъседство Йоханес Хан на пресконференция след заседанието на Съвета на ЕС в Брюксел, цитиран от  TACC . \r\n\"За съжаление, редица страни не могат да подкрепят започването на преговори с Албания и Северна Македония\", каза той. \"Поради важността на въпроса и поради ограничено време Съветът реши, че ще се върне към ясно и съществено решение на този въпрос възможно най-скоро и не по-късно от октомври 2019 г.\" \r\nСъщевременно Съветът подчерта, че приветства напредъка в изпълнението на условията, постигнати от тези две страни. \r\nКакто е казано на кореспондента на ТАСС от източник в Съвета на ЕС, повечето страни членки на общността подкрепят започването на преговори с Албания и Македония, но някои се противопоставят. Сред тях са Франция и Холандия, които смятат, че тези страни все още не са готови да започнат преговори. \r\nВ момента страните от Балканите и Турция са кандидати за влизане в Европейския съюз, други страни дори не се разглеждат теоретично. В същото време преговорите за присъединяване с Турция започнаха през 2005 г., сега този процес е замразен - формално заради блокирането му от Гърция и Кипър, а всъщност поради принципното несъгласие на водещите държави от ЕС, главно Франция и Германия тази страна да бъде разглеждана като бъдещ член на Европейския съюз. \r\nОсновните поддръжници на разширяването на ЕС днес са страните от Съюза, които се присъединиха към него през 2004 г., което предизвика остра институционална криза на Европейския съюз и засилване на евроскептичните настроения в „старите” страни от ЕС, коментира ТАСС \r\n*** Албанският президент Илир Мета е обезпокоен от възможността за връщане на визите за шенгенските страни за Албания, съобщиха от неговия офис, цитиран от македонската редакция на  Радио “Свободна Европа“ \r\nЗагрижеността на Мета идва след внасянето на холандското заявление за връщане на визи пред Европейската комисия и вчерашното предупреждение на комисаря по миграцията, вътрешните работи и гражданството Димитрис Аврамопулос за предприемането на мерки срещу Албания, заедно с Венецуела и Колумбия. Това е предупреждение за всички, се казва в изявление на кабинета на Мета. \r\nТой призовава всички отговорни държавни институции да следят с абсолютен приоритет въпроса, който има голяма чувствителност към всички албански граждани. \r\nОтносно загрижеността на Мета, премиерът Еди Рама написа в „Туитър“, че не трябва да се тревожи за визовия въпрос и го обвинява, че е част от фронта срещу Албания. \r\n*** Изпълняващият длъжността  министър на отбраната на САЩ Патрик Шанахан отказа да се кандидатира за поста министър на отбраната. Новият изпълняващ длъжността министър на отбраната ще бъде министърът на армията Марк Еспър, заяви американският президент Доналд Тръмп в социалната мрежа „Туитър“, цитиран от  TACC \r\n„Изпълняващият длъжността министър на отбраната Патрик Шанахан, който свърши чудесна работа, реши да не продължава процеса на одобрение за позицията на глава на Пентагона, за да посвети повече време на семейството си”, пише той. „Ще назнача нов действащ министър на отбраната - министърът на армията Еспър. \r\nАмериканският президент благодари на Шанахан за неговата служба и изрази увереност, че Еспър \"ще свърши отлична работа\" в новия пост. \r\nШанахан е изпълняващ длъжността министър на отбраната на САЩ от януари тази година след оставката на Джеймс Матис. От 20 ноември 2017 г. Еспер заема поста министър на армията на САЩ. Преди това той е работил в един от най-големите изпълнители на поръчки на Пентагона, \"Рейтиън\" \r\n*** Генералният секретар на ООН Антонио Гутериш призова Русия и Турция във вторник да \"стабилизират ситуацията\" в сирийската провинция Идлиб, разтърсена от интензивни борби между проправителствени и джихадистки сили, предава  AFP . \r\n\"Аз съм дълбоко загрижен за ескалацията на сраженията в Идлиб и ситуацията е особено опасна, като се има предвид намесата на увеличен брой участници. Но отново цивилните плащат ужасяваща цена\", заяви Гутериш пред репортери. \r\nНеговите коментари бяха направени преди откритото заседание на Съвета за сигурност на ООН, на което трябва да се обсъди ситуацията по искане на Белгия, Германия и Кувейт, непостоянни членове на Съвета, които наблюдават хуманитарните операции на ООН в Сирия. \r\nГутериш призова Русия и Турция, като подписали меморандум от септември 2018 г. за деескалация на конфликта в Идлиб, \"да стабилизират ситуацията без забавяне\". \r\n\"Няма военно решение на сирийската криза. Решението трябва да бъде политическо,\" каза той, като подчерта необходимостта от зачитане на правата на човека и международното хуманитарно право \"дори в борбата срещу тероризма\". \r\nСАЩ поискаха политическите аспекти на конфликта също да бъдат разгледани на предстоящата среща на Съвета за сигурност, каза дипломат на AFP \r\n*** Европейският съюз ще обмисли предприемането на \"подходящи\" мерки срещу Турция във връзка с дейностите й по сондиране за газ в изключителната икономическа зона (ИИЗ) на Кипър, според съобщение за пресата от Съвета по общи въпроси във вторник, цитирано от електронното издание на гръцкия вестник  Kathimerini . \r\nНовината идва на фона на оказвания от  Кипър и Гърция натиск върху страните от ЕС да предприемат действия срещу Турция във връзка с обявеното от нея намерение за сондиране за газ в изключителната икономическа зона на Кипър. \r\n„Съветът изразява сериозна загриженост относно настоящите незаконни сондажни дейности на Турция в Източното Средиземноморие и изразява съжаление, че Турция все още не е отговорила на многократните призиви на Европейския съюз за прекратяване на подобни дейности”, се казва в изявление на Съвета след среща на министрите в Люксембург. \r\nСъветът заяви, че тези действия ще имат „сериозно непосредствено отрицателно въздействие“ в целия спектър от отношенията между ЕС и Турция и призоваха Турция да прояви сдържаност и да зачита суверенните права на държавите-членки на ЕС. \r\nВ него се казва също, че ЕС ще следи отблизо развитието на ситуацията и \"е готова да реагира адекватно и в пълна солидарност\" с Кипър. \r\n„Съветът приканва Комисията и Европейската служба за външна дейност незабавно да представят варианти за подходящи мерки“, се добавя в изявлението. \r\nТурският сондажен кораб „Фатих“ е закотвен на запад от Кипър от началото на май и наскоро започна пробиване. Във вторник бе обявено, че втори кораб, „Явуз“, ще бъде изпратен в района в четвъртък. \r\n*** Херо Мустафа от Калифорния е назначена за извънреден и пълномощен посланик в Република България, съобщи  прес-службата на Белия дом .  \r\nХеро Мустафа е кариерен дипломат, в момента е заместник-началник на мисията на посолството на САЩ в Лисабон, Португалия. Преди това тя е била съветник в посолството на САЩ в Ню Делхи, Индия. Във Вашингтон е била съветник в офиса на вицепрезидента в Белия дом, заместник-директор на Службата за Афганистан в Държавния департамент и ръководител на кабинета на специалния помощник на държавния секретар по политическите въпроси. Тя също така е работила като директор в Съвета за национална сигурност. Мустафа е завършила бакалавърска степен от Университета в Джорджтаун и е завършила магистърска степен от Принстънския университет. Тя е носител на наградата Матилда У. Синклер за отлични постижения в чуждите езици. Според информацията Мустафа говори девет езика, включително арабски, руски, хинди и фарси.", "date": "2019.06.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/19/2671422/predstoyashti-sabitiya-v-stranata-za-19-yuni-agentsiya-fokus.html", "text": "*** \r\nОт 10.00 часа на полевия учебен полигон „Ново село“ президентът Румен Радев ще присъства на деня за високопоставени гости на Националното тактическо учение „Ответен удар 2019“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 13.00 часа в Гранитна зала на Министерския съвет Националният съвет за тристранно сътрудничество ще проведе заседание. На заседанието ще бъдат обсъдени Законопроект за публичните предприятия на Министерския съвет и Законопроект за изменение и допълнение на Закона за данък върху добавената стойност № 954-01-37. \r\n*** \r\nОт 08.00 часа в зала 5 на Министерството на образованието и науката ще бъде изтеглен изпитния вариант за изпита по математика от Националното външно оценяване след VII клас. Изпитът за седмокласниците започва в 9.00 часа. \r\n*** \r\nОт 14.30 часа пред Община Кърджали до паметника на Васил Левски омбудсманът Мая Манолова ще подкрепи протест на медицинските специалисти от град Кърджали. \r\n*** \r\nОт 09.00 часа пред сградата на Министерския съвет ще се проведе протест за забрана на фермите за ценни кожи под надслов „Още една година смърт“.  \r\n*** \r\nОт 09.00 часа 22 състав на Специализирания наказателен съд ще гледа делото срещу Слави Ж. и Томи А., производство по чл. 65 НПК. \r\n*** \r\nОт 09.00 часа 9 състав на Специализирания наказателен съд ще гледа делото срещу Илия Я., Юлиана Я. и др., обвинени в образуване и ръководене на организирана престъпна група.  \r\n*** \r\nОт 09.30 часа в Дома на Европа ще се проведе Информационен ден посветен на Европейския съвет за иновации. Събитието ще открият Христо Христов, заместник-ръководител на Представителството на Европейската комисия в България и Милена Дамянова, директор на Дирекция „Наука” в Министерството на образованието и науката. В събитието ще участва и заместник-министър Карина Ангелиева. \r\n*** \r\nОт 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 14 състав на Специализирания наказателен съд ще гледа делото срещу Теодора Д. и Симона Р., обвинени в образуване и ръководене на организирана престъпна група.  \r\n*** \r\nОт 10.00 часа 19 състав на Специализирания наказателен съд ще гледа делото срещу Марио Е., Мерчо М. и др., обвинени в образуване и ръководене на организирана престъпна група.  \r\n*** \r\nОт 10.00 часа в кабинет 108 на Катедра „Инфекциозни болести\" ВМА организира безплатни консултации и прегледи за всички лица над 12-годишна възраст, ухапани от кърлежи. \r\n*** \r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група.  \r\n*** \r\nОт 10.30 часа в конферентна зала „Триадица“ на Гранд хотел София ще се проведе заключително информационно събитие по проект „Методическа подкрепа за развитието на „зелените“ обществени поръчки в България“. \r\n*** \r\nОт 11.00 часа в двора на ОДЗ №51 (нова ДГ №51) „Щурче” на ул. „Цар Симеон” 271 в район „Илинден” ще се проведе официална церемония „Първа копка” на обекта във връзка със стартирането на строително-монтажните работи по модернизацията на съществуващия обект.  \r\n*** \r\nОт 12.00 часа в Национален пресклуб БТА ще се състои пресконференция за обявяване на новата кампания „Книжна София\". \r\n*** \r\nОт 13.30 часа в заседателната зала в сградата на Висшия съдебен съвет на ул. „Eкзарх Йосиф” 12 ще се проведе заседание на Прокурорската колегия на ВСС.  \r\n*** \r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К., обвинени в образуване и ръководене на организирана престъпна група.  \r\n*** \r\nОт 13.30 часа 19 състав на Софийския градския съд ще гледа делото срещу Веселин П. др. (чл. 243-250 чл.) – пледоарии. \r\n*** \r\nОт 14.00 часа 14 състав на Специализирания наказателен съд ще гледа делото срещу Борис А., Квалифицирани състави на рекет - чл.213а, ал.2 НК. \r\n*** \r\nОт 14.00 часа в Павилион 19 на бул. „Христо Ботев“ 111 ще се проведе инициативата за деца „Нарисувай с думи“. Събитието е част от програмата на международната платформа „СтолицаЛитература”.   \r\n*** \r\nОт 14.30 часа 7 състав на Специализирания наказателен съд ще гледа делото срещу Еней Н., квалифицирани състави на изнудване. \r\n*** \r\nОт 18.00 часа в галерия „София“ на Столичната библиотека ще се проведе текст-пърформанс на млади открития с участието на младежи от програмата по творческо писане на Фондация „Елизабет Костова“. Събитието е част от програмата на международната платформа „СтолицаЛитература”.   \r\n*** \r\nОт 18.00 часа в двора на къща музей „Пейо К. Яворов“ в столицата ще се състои литературно четене на участниците в Срещата на писатели от дунавски държави. Ще бъде представен сборникът „Дунавски предели“ – продукция на издателство „Български писател“. В него са включени стихове, в превод на български, на писатели от дунавски държави. Преди проявата чуждестранните гости ще посетят къщите музеи „Петко и Пенчо Славейкови“ и „ Пейо К. Яворов“. \r\n*** \r\nОт 18.30 часа на поляната пред блок 73 в жк. „Младост 1“ ще се проведе протестно шествие под надслов „Строеж няма да има“ с искане Столичният общински съвет да възстанови статута на земята за озеленяване.   \r\n*** \r\nОт 18.30 часа в зала „Виктория“ на Столична библиотека ще се състои премиерата на списание за литература и визуални изкуства „Картини с думи и багри“. \r\n*** \r\nОт 18.30 часа в Литературния клуб на Столична библиотека ще бъде представена дебютната стихосбирка „Почти всичко е наред“ от Виолета Кунева в Столична библиотека. \r\n*** \r\nОт 18.30 часа в зала „Силует“ на хотел „Маринела“ ще се състои представянето на том II „История, устав и управление на Старото масонство“ от поредицата „Летопис на масонството в България“. \r\n*** \r\nОт 19.00 часа в споделеното пространство Espace Port A (на ул. „Триадица“ 5) ще се проведе дискусия на тема „Градската железница на София. Минало. Настояще. Бъдеще?“, организирана от Гражданска инициатива за обществен и релсов транспорт. \r\n*** \r\nОт 19.30 часа в ДНК-пространство за съвременен танц и пърформанс ще се проведе четвъртото издание на фестивала „Етюди и приятели“. \r\n*** \r\nОт 09.00 часа с „Ден за Паисий“ в лятната музейна школа в Старинното училище „Свети Георги“ започва програмата на Паисиевите дни. \r\n*** \r\nОт 18.00 часа в Градската библиотека ще започне самостоятелен рецитал  на Виктория Стефанова от литературен клуб „Орфей” към Народно читалище (НЧ) „Св. преп. Паисий Хилендарски” под надслов „…и фърлаше тайно през мрака тогаз най-първата искра в народната свяст“. Събитието е част от програмата на Паисиевите дни. \r\n*** \r\nОт 08.00 часа в църквата „Света Троица” ще бъдат отслужени Утринно богослужение и Божествена света Литургия в рамите на тържествата по случай 297 години от рождението и 57 години от канонизацията на Паисий и 257 години от написването на „История славянобългарска”. В 10.30 часа пред мемориала на св. Паисий Хилендарски, Георги Икономов и общественици от града ще положат цветя и ще прозвучат словата в памет на Паисий. В 11.00 часа в  Духовно-исторически център „Паисий Хилендарски“, кметът на Общината ще постави началото на препис на „История Славянобългарска”.  \r\n*** \r\nОт 09.00 часа до 16.00 часа ще се проведе обучение по алтернативна физическа активност в катедра „Педагогика“ в Бургаския свободен университет. \r\n*** \r\nОт 11.00 часа в Заседателната зала на Община Бургас ще се проведе пресконференция за предстоящия Международен турнир по плуване „COMEN CUP“, който ще се проведе в периода 21 – 23 юни.  \r\n*** \r\nОт 11.00 часа в офиса на ДБГ - Бургас Живко Табаков, общински съветник и общински председател на ДБГ - Бургас, ще даде пресконференция за представителите на медиите.  \r\n*** \r\nОт 15.30 часа в Гранд Хотел „Приморец“, ет. 2, ще се проведе семинар на тема „Капиталовият пазар като източник за растеж на малки и средни компании“. \r\n*** \r\nОт 13.30 часа в Арт салона на Радио Варна ще се проведе информационно събитие на Българската асоциация на управленските консултантски организации в партньорство с Варненската търговско-индустриална камара.  \r\n*** \r\nОт 15.00 часа в зала „Варна“ на хотел „Черно море“ ще се проведе форум „Икономика, Инфраструктура и Инвестиции”. Форумът е под наслов „Синергия за по-добра бизнес среда” и се организира от регионална структура Варна на Национално сдружение „Недвижими имоти“ във Варна. \r\n*** \r\nОт 10.00 часа в пресклуба на БТА ще се състои пресконференция на тема „Дунавски сървайвър за финансова грамотност“. Проектът се реализира от Институт „Перспективи“ и още две неправителствени организации от Австрия и Северна Македония.  \r\n*** \r\nОт 19.00 часа в малка зала на МДТ „Константин Кисимов“ ще бъде представена комедията от Бранислав Нушич „Министершата“. \r\n*** \r\nОт 19.00 часа на  стадион „Ивайло“ ще се проведат безплатни тренировки на стадиона. \r\n*** \r\nОт 20.30 часа на сцена „Арт лято“ Проект „Арт лято“ представя: Kopriva + TFSL – experimental psychedelic live music . \r\n*** \r\nОт 21.00 часа в Летен театър в парк„Марно поле“ „София Филм Фест“ представя: „Довлатов“. \r\n*** \r\nОт 10.00 часа кметът на Община Видин Огнян Ценков и заместник-кметът Венци Пасков ще посетят базата за летен отдих на филиала на ДГ „Детелина“ в с. Синаговци, където ще се срещнат с първата смяна лагерници от ДГ „Зорница“. В 14.00 часа в заседателната зала на шестия етаж в Общината кметът Огнян Ценков ще изпрати футболистите на спортното училище за социална интеграция на Фондация „Реал Мадрид“ в град Felcsut (Унгария), където ще участват в демонстративен турнир. \r\n*** \r\nОт 18.30 часа в Градската концертна зала ще започне концерт на Представителен смесен хор „Орфей“ по повод 110 години от създаването му и 150 години от основаването на НЧ „Развитие-1869“. \r\n*** \r\nОт 18.00 часа на откритата сцена пред ХГ „Недялко Каранешев“ ще се проведе Концертна програма на участниците от Латвия и Турция в ХV-ти Международен фолклорен фестивал „Раховче”. \r\n*** \r\nОт 19.00 часа в  НЧ „Братя Грънчарови - 2002“ (летен театър) ХVІІ-ти Национален детски фестивал на изкуствата „Раховче”. \r\n*** \r\nОт 19.00 часа в НЧ „Напредък - 1869“ Драматичен театър „Никола Й. Вапцаров\" – Благоевград представя комедията „Три котки на покрива” по Емил Йотовски. Участват: Анна Петрова, Ани Михайлова, Боряна Павлова, Васил Драганов, Ивайло Калоянчев. \r\n*** \r\nОт 20.00 часа в НЧ „Братя Грънчарови - 2002“ (летен театър) XV-ти Международен фолклорен фестивал „Раховче” Горна Оряховица 2019.  \r\n*** \r\nОт 11.00 часа на пл. „Свобода“ ще започне концерт на духов оркестър – Добрич. \r\n*** \r\nОт 17.30 часа в Регионална библиотека „Дора Габе“ ще започне публична сказка по беседи на Петър Дънов на тема „Мечтата – полет на духа“ с водещ Жулиета  Иванова. \r\n*** \r\nОт 21.00 часа в Летния театър ще започне концерт спектакъл „Как ще ни стигнат американците?“ с Фолклорен ансамбъл „Българе“. \r\n*** \r\nОт 11.00 часа кметът Корнелия Маринова ще даде пресконференция в сградата на Община Ловеч. \r\n*** \r\nОт 19.00 часа в голямата зала на Театър Дом-паметник танцьорите от ФНТ „Средногорска жарава” ще представят първия си самостоятелен концерт „С искрите на жаравата”, с който ще отбележат своя 5-годишен юбилей. Събитието е част от Юнските празници на изкуствата „Вдъхновение, настроение, красота“. \r\n*** \r\nОт 12.00 часа в Параклиса „Св. Паисий Хилендарски\", с. Кралев дол, „Ден на Паисий Хилендарски\" - празнична програма и курбан за здраве. \r\n*** \r\nОт 19.00 часа в Голям салон, Дворец на културата, ще се проведе Концерт на АНПТ „Граовска младост” при ОК Дворец на културата. \r\n*** \r\nОт 17.00 часа в Арт залата на Регионална библиотека ,,Христо Смирненски\" ще се състои прожекция на концерта ,,Холивуд във Виена\" (музика на Ханс Цимер). \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов.  \r\n*** \r\nВ 09.30 часа в зала 11 на Районния съд ще се проведе заседание по делото срещу Запрянка Н.,  мл. експ.-координатор ТСУ – ОС при Община „Родопи“, обвинена в причиняване на имотна вреда в общ размер на 69 000 лв.  \r\n*** \r\nВ 10.00 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в съучастие за извършването на грабеж в особено големи размери. Делото е насрочено и за 20 и 21 юни 2019 г. от 10.00 часа в 10 зала. \r\n*** \r\nВ 15.00 часа в зала 11 на Районния съд ще се проведе заседание по делото срещу Свилен Г., обвинен че при управление на МПС – товарен автомобил, под въздействието на алкохол е нарушил правилата за движение, с което по непредпазливост е причинил на турски гражданин средна телесна повреда, като деянието е извършено в пияно състояние. \r\n*** \r\nВ 16.00 часа в Изкуствотеката на НБ „Иван Вазов“ ще се открият две паралелни фотоизложби - „140 НБИВ – Пловдив – древен и вечен – 20 + 19“ и  „Sister Library Life, Plovodiv and  Montrose“.  \r\n*** \r\nОт 10.00 часа в отделението по Палиативни грижи на Комплексния онкологичен център ще се проведе пресконференция на тема „Резултати от работата на новото социално предприятие за обслужване на пациенти на домашно-амбулаторен режим“.    \r\n*** \r\nОт 11.00 часа в Зала 1 на Областна администрация Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 11.00 часа в сградата на Църквата на адвентистите от седмия ден (ул. „Борисова“ 76) ще се състои пресконференция на тема „Sofia pride и отношението към ЛГБТИ общността“. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия по програма „Земята е нашия дом“: „Човек и околна среда“. \r\n*** \r\nОт 10.30 часа на бул. „Митр. Методи Кусев “ 34А, ет.1, с посредничеството на старозагорския Омбудсман ще се проведе приемна за граждани съвместно с Председателя на ОбС - Стара Загора и Секретаря на Община Стара Загора. \r\n*** \r\nОт 17.30 часа в Регионалния исторически музей ще се състои официалното представяне на новото издание на книгата „Културно историческото наследство на Стара Загора“. \r\n*** \r\nОт 19.00 часа в Регионална библиотека „Захарий Княжески” ще започне благотворителен концерт за Ангел Драгнев, организиран от ученици от НУМСИ „Христина Морфова” и Антонио Дачовски. \r\n*** \r\nОт 11.00 часа в Зала 2 на Община Стара Загора ще се проведе пресконференция във връзка с предстоящото представяне на операта „Трубадур“. \r\n*** \r\nОт 15.00 часа в зала 304 комисията за избор на съдебни заседатели ще има второ заседание. \r\n*** \r\nОт 17.30 часа в РБ „СТ. Чилингиров“ Яна Кременска ще представи стихосбирката си „Сянката на Господ“.", "date": "2019.06.19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2019/06/19/2671421/aktualna-patna-obstanovka.html", "text": "Информация за състоянието на републиканските пътища и въведени ограничения за 19 юни 2019 г., предоставена от  пресцентъра на Агенция \"Пътна инфраструктура\". Метеорологична обстановка: \r\nДо полунощ валежите ще спрат и над по-голямата част от страната ще е предимно ясно. На 19.06.2019 г. ще преобладава слънчево време. След обяд отново ще се развива купеста и купесто-дъждовна облачност и на места, главно в западните и северните райони ще има краткотрайни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен североизточен вятър. Максималните температури ще са между 27° и 32°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в тунел „Траянови врата“ посока София се осъществява в една лента поради ремонтни дейности на мобилни клетки. Ограничението е движението в активната лента, като движението се осъществява в изпреварващата. Срок до 19.06.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при п.в. „Стара Загора“ и от км 208+181 до км 229+286 в двете посоки се осъществява с повишено внимание, поради косене на тревни площи. Участъкът е сигнализиран с пътни знаци. Срок до 19.06.2019 г. \r\nОбласт Сливен: \r\nДвижението в района на с. Биково от км 250+000 до км 253+000 двете посоки се осъществява в една лента поради ремонтни дейности на асфалтова настилка в изпреварващата лента. Движението се осъществява в активната лента. Участъкът е сигнализиран с пътни знаци. Срок до 19.06.2019 г.; \r\nДвижението в района на с. Дядово от км 242+000 до 239+000 посока София се осъществява в изпреварващата лента поради ремонтни дейности на асфалтова настилка в активната лента. Участъкът е сигнализиран с пътни знаци. Срок до 19.06.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 28+000 до км 31+000 посока Варна се осъществява в една лента поради ремонтни дейности на асфалтовата настилка. Ограничено е движението в част от активната и аварийна лента, като движението се осъществява в свободната част от активната и изпреварващата лента. Срок до 20.06.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 365+000 посока Варна се осъществява с повишено внимание поради ръчно косене на тревни площи, машинен изкоп и почистване на окопи. Движението се регулира с пътни знаци. Срок до 21.06.2019 г.; \r\nДвижението при Белокопитово на км 340+190 посока Варна се осъществява с повишено внимание поради изграждане на стационарна контролна единица в изпреварващата лента. Движение се осъществява в активната лента. Движението се регулира с пътни знаци. Срок до 20.06.2019 г. \r\nОбласт Варна:  \r\nДвижението от км 416+000 до км 425+000 се осъществява с повишено внимание поради косене на тревни площи. Участъкът е сигнализиран с пътни знаци. Срок до 21.06.2019 г.;  \r\nДвижението от км 375+800 до км 386+000 се осъществява с повишено внимание поради косене на тревни площи. Участъкът е сигнализиран с пътни знаци.Срок до 19.06.2019г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 173+600 до км 173+700 се осъществява с повишено внимание като едната лента за движение е стеснена поради рязане на храсти и почистване на регула. Срок до 20.06.2018 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\nОбласт Шумен: \r\nДвижението в участъка Нови пазар – Зайчино ореше от км 134+130 до км 146+770 се осъществява с повишено внимание поради ремонтни дейности на асфалтовата настилка и монтаж на мантинели, попълване на банкети. Движението се регулира с пътни знаци. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Плевен: \r\nДвижението в участъка Обнова – Долни Дъбник от км 55+000 до км 106+000 се осъществява в едно платно поради частични ремонтни дейности на асфалтовата настилка. Срок до 19.06.2019 г.; \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – с. Драгомирово от км 26+000 до км 42+800 се осъществява с повишено внимание поради косене на трева и рязане на храсти. Срок до 21.06.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Черноград – Ветрен от км 456+000 до км 485+00 се осъществява с повишено внимание поради косене на тревни площи. Участъкът е сигнализиран с пътни знаци. Срок до 21.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\nОбласт Ямбол: \r\nДвижението в участъка Петолъчката – с. Лозенец от км 421+100 до км 424+100 се осъществява с повишено внимание поради подмяна на мантинели. Движението в участъка се регулира с пътни знаци. Срок до 19.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Балчик – Каварна от км 56+000 до км 57+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 21.06.2019г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 21.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г.; \r\nДвижението в участъка Слънчев бряг – Ахелой от км 203+000 до км 209+300 се осъществява в една лента на определени участъци поради почистване и измиване на пътната настилка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 19.06.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-198: Движението по път IІІ-198 Марино поле – Дрангово от км 61+000 до км 62+000 при надлез над АМ „Струма” се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 21.06.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено  внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – Каблешково от км 14+100 до км 52+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-9061: Движението по път III-9061 Слънчев бряг – Тънково от км 2+000 до км 6+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Аксаково – Изворско от км 7+000 до км 10+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 21.06.2019 г.; \r\nПът III-2901: Движението по път III-2901 Аксаково – Суворово от км 0+000 до км 19+000 се осъществява с повишено внимание поради машинно косене. Участъкът е сигнализиран с пътни знаци. Срок до 21.06.2019 г.; \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 28.06.2019 г.; \r\nПът IІІ-305: Движението по път ІІІ-305 Ъглен – Боаза от км 33+500 до км 58+000 се осъществява с повишено внимание поради ремонтни дейности на асфалтовата настилката. Срок до 24.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г.; \r\nПът ІІІ-3505: Движението по път ІІІ-3505 Казачево – Стефаново от км 1+600 до км 12+000 се осъществява с повишено внимание поради изсичане на храсти. Срок до 21.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 год. \r\nОбходен маршрут: с. Славотин – Долна Рикса – Клисурица – Долна Вереница Монтана - Студено буче. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г.; \r\nПът ІІ-81: Движението по път ІІ-81 Лом – Пишурка при км 127+870 движението се осъществява в една лента поради изграждане на стационарна контролна единица електронна система за събиране на такси. Срок до 20.06.2019 г.;  \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.‘ \r\nПът ІІІ-114: Движението по път ІІІ-114 Лом – Динково от км 5+000 до км 21+610 се осъществява в една лента поради ремонтни дейности на асфалтовата настилка. Движението е се регулира с пътни знаци и от сигналисти на място. Срок до 24.06.2019 г.; \r\nПът ІІІ-162: Движението по път ІІІ-162 Миланово – Стояново от км 11+900 до км 35+004 се осъществява в една лента поради извършване на ремонтни дейности и почистване на пътната настилка. Движението се регулира от сигналисти. Срок до 24.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 28.06.2019 г.; \r\nПът II-37: Движението по път II-37 Златица – Панагюрски колонии от км 59+550 до км 68+200 се осъществява в една лента поради частични ремонтни дейности на асфалтовата настилка. Срок до 21.06.2019 г. \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 21.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът III-637: Движение с повишено внимание по път III-637 (Трън - Стрезимировци) – Вукан – граница Кюстендил, в участъка от км 0+000 до км 33+000, поради косене на тревните площи. Движението се регулира с пътни знаци. Срок до 21.06.2019 год. \r\nПът III-6372: Движение с повишено внимание по път III-6372 Вукан – Д. Мелна – граница Кюстендил, в участъка от км 0+000 до км 25+000, поради косене на тревните площи. Движението се регулира с пътни знаци. Срок до 21.06.2019 год. \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 21.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 20.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Мартен от км 1+500 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци. Ограничение на скоростта 40 км/ч. Срок до 21.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 21.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 21.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 20.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път II-86 Средногорци – Рудозем от км 125+728 до км 129+660 се ограничава поради извършването на взривни работи в участък от км 128+378 до 128+453. Срок до 16:30 ч. на 19.06.2019 г.  \r\nВ периода от 06:00 ч. до 08:00 ч. на 19.06.2019 г. движението се пропуска през участъка на взривните работи чрез регулиране на движението със светофарна уредба.  \r\nОбходен маршрут: Средногорци – Смолян (кв. Устово - кв. Райково) – Рудозем. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 23.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 21.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 21.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 23.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІ-73: Движението в участъка Ивански – Смядово от км 15+000 до км 23+000 се осъществява с повишено внимание поради ръчно косене. Движението се регулира с пътни знаци. Срок до 19.06.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът ІІІ-6601: Движението по път ІІІ-6601 Кермен – Скалица от км 17+600 до км 31+700 се осъществява в една лента поради частични ремонтни дейности на асфалтовата настилка. Движението в участъка се регулира с пътни знаци. Срок до 19.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара К", "date": "2019.06.19", "title": "Актуална пътна обстановка"}
{"url": "http://www.focus-news.net/news/2019/06/19/2671423/nimh-v-sledobednite-chasove-se-ochakvat-kratkotrayni-valezhi-s-gramotevitsi-maksimalnite-temperaturi-shte-sa-mezhdu-27-i-32.html", "text": "Днес ще преобладава слънчево време. След обяд отново ще се развива купеста и купесто-дъждовна облачност и на места, главно в западните и северните райони ще има краткотрайни валежи, придружени с гръмотевици и временно усилване на вятъра. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Ще има условия за градушки. Ще духа слаб до умерен североизточен вятър. Максималните температури ще са между 27° и 32°, за София - около 28°. Атмосферното налягане бавно ще се понижава и ще е близко до средното за месеца. \r\nПо Черноморието ще е предимно слънчево. След обяд ще има временни увеличения на облачността и на отделни места със слаби превалявания. Ще духа слаб до умерен североизточен вятър. Максимални температури на въздуха между 28° и 30°. Температурата на морската вода е от 21 на север от н. Калиакра, до 25-26 в южните райони. Вълнението на морето ще е 2-3 бала. \r\nНад планините ще е предимно слънчево. След обяд ще се развива купеста и купесто-дъждовна облачност и на много места, главно в масивите от Западна и Централна България, ще има краткотрайни валежи с гръмотевици и временно усилване на вятъра. Ще има условия за градушки. Ще духа умерен вятър от изток-североизток. Максимална температура на височина 1200 метра около 21°, на 2000 метра – около 14°.", "date": "2019.06.19", "title": "НИМХ: В следобедните часове се очакват краткотрайни валежи с гръмотевици, максималните температури ще са между 27° и 32°"}
{"url": "http://www.focus-news.net/news/2019/06/19/2671426/pravitelstvoto-shte-glasuva-promeni-v-pravilnika-za-izdavane-na-lichni-dokumenti.html", "text": "Правителството ще гласува промени в правилника за издаване на лични документи. Това предвижда  дневният ред  на днешното заседание на Министерски съвет. Кабинетът ще разгледа и изменения за Закона за железопътния транспорт, както и промени в правилника за прилагане на Закона за отбраната и въоръжените сили.  Ще бъде гласувано и предложение на министър-председателя за освобождаване на зам.-председател на Държавна агенция „Електронно управление“. \r\nПравителството ще оттегли съгласието си за откриване на консулство на Франция в Пловдив, което е било дадено през 2011 г.", "date": "2019.06.19", "title": "Правителството ще гласува промени в правилника за издаване на лични документи"}
{"url": "http://www.focus-news.net/news/2019/06/19/2671429/parlamentarnata-vanshna-komisiya-shte-izslusha-ministar-ekaterina-zaharieva.html", "text": "Комисията по външна политика ще изслуша вицепремиера и министър на външните работи Екатерина Захариева. Това предвижда  дневният ред на заседанието на комисията . Министър Захариева ще бъде изслушана съгласно Правилника за организацията и дейността на Народното събрание, в който се предвижда в началото на заседанията на постоянните комисии, всяка първа сряда или четвъртък на месеца, ресорните министри да се явяват пред съответните комисии и отговарят на актуални устни въпроси, отправени от членове на комисиите на самото заседание. Отправените въпроси следва да се отнасят до конкретни политики и не могат да съдържат искания за предоставяне на подробни числови данни.  \r\nЗаседанието ще се проведе от 15.00 часа в зала 3.", "date": "2019.06.19", "title": "Парламентарната външна комисия ще изслуша министър Екатерина Захариева"}
{"url": "http://www.focus-news.net/news/2019/06/19/2671424/prezidentat-rumen-radev-shte-prisastva-na-denya-za-visokopostaveni-gosti-na-natsionalnoto-taktichesko-uchenie-otveten-udar-2019.html", "text": "Президентът и върховен главнокомандващ на Въоръжените сили Румен Радев ще присъства на деня за високопоставени гости на Националното тактическо учение „Ответен удар 2019“, което се провежда на полевия учебен полигон „Ново село“. Това съобщиха от  прессекретариата на държавния глава . Събитието ще започне в 10.00 часа.  \r\nНационалното тактическо учение с бойни стрелби „Ответен удар 2019“ започна на 7 юни тази година. В него участват 600 военнослужещи от Сухопътни войски на Българската армия и 200 военнослужещи от Сухопътни войски на САЩ, Албания, Северна Македония и Гърция. Учението има за цел усъвършенстване на оперативните способности и постигане на съвместимост на войските на национално и съюзническо ниво при отбранителни операции в зоната за сигурност.", "date": "2019.06.19", "title": "Президентът Румен Радев ще присъства на деня за високопоставени гости на Националното тактическо учение „Ответен удар 2019“"}
{"url": "http://www.focus-news.net/news/2019/06/19/2671431/protest-za-zabrana-na-fermite-za-tsenni-kozhi-shte-se-provede-pred-ministerski-savet.html", "text": "Протест за забрана на фермите за ценни кожи под надслов „Още една година смърт“ ще се проведе пред сградата на Министерски съвет от 9.00 часа по време на редовното заседание на кабинета. Той се организира от Националната гражданска инициатива за забрана добива на ценни кожи в България. Като част от протеста ще бъде проведен и атрактивен флашмоб с мащабни визуални послания.  \r\nОрганизаторите припомнят, че на 22 юни ще се навърши една година откакто Националната гражданска инициатива внесе в Народното събрание законопроект с искане за забрана на отглеждането и убиването на животни само заради кожите им. Той обаче все още не е разгледан от депутатите. Заради това протестиращите ще внесат протестна декларация с настояване Министерски съвет и премиерът Бойко Борисов да предложат законопроекта за гласуване в парламента. \r\nОрганизаторите споделят, че този протест ще е първият от поредицата публични събития и протести, които ще се провеждат, докато забраната не бъде постигната. Следващото протестно шествие е планирано за 9 юли от 18.00 ч.", "date": "2019.06.19", "title": "Протест за забрана на фермите за ценни кожи ще се проведе пред Министерски съвет"}
{"url": "http://www.focus-news.net/news/2019/06/19/2671427/reuters-boris-dzhonsan-specheli-i-vtoriya-tur-na-izborite-za-lider-na-konservativnata-partiya.html", "text": "Фаворитът за наследник на британския премиер Тереза Мей – Борис Джонсън, спечели най-много гласове на втория тур на изборите за лидер на управляващата Консервативна партия, като четирима други кандидати също преминаха нужната граница, за да продължат напред в съревнованието, предава  Reuters . \r\nДжонсън, бивш кмет на Лондон и външен министър, спечели 126 гласа, а настоящият външнен министър Джереми Хънт е на второ място с 46 гласа. Трети е министърът на околната среда Майкъл Гоув - с 41 гласа. \r\nМинистърът на международното развитие Рори Стюарт е на четвърто място с 37 гласа, а министърът на вътрешните работи Саджид Джавид е на пето място с 33 гласа. \r\nЕдин от кандидатите - бившият министър по въпросите на Брекзит Доминик Рааб - бе елиминиран, след като не успя да получи необходимия минимум от 33 гласа. \r\nСега оставащите кандидати ще трябва да преодолеят още гласувания, докато не бъдат сведени до двама, когато членовете на Консервативната партия ще решат кой да стане лидер на фракцията и следващият премиер на Великобритания. \r\nПревод и редакция:", "date": "2019.06.19", "title": "Reuters: Борис Джонсън спечели и втория тур на изборите за лидер на Консервативната партия"}
{"url": "http://www.focus-news.net/news/2019/06/19/2671432/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 13.00 часа в Гранитна зала на Министерския съвет. Това съобщиха от  правителствената информационна служба . На заседанието ще бъдат обсъдени Законопроект за публичните предприятия на Министерския съвет и Законопроект за изменение и допълнение на Закона за данък върху добавената стойност № 954-01-37.", "date": "2019.06.19", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/06/19/2671433/politico-donald-tramp-ofitsialno-zapochna-kampaniyata-si-za-preizbirane-s-nov-lozung.html", "text": "Президентът на САЩ Доналд Тръмп официално стартира кампанията си за преизбиране, пише европейската редакция на  Politico . \r\nНа митинг в Орландо, Флорида, американският лидер поиска да наложи общ рефрен за събиранията на привържениците си и попита кой предпочитат „Направи Америка отново велика“, или новият „Запази Америка велика“. \r\nКогато той обяви последния, публиката избухна в писъци, подтиквайки президента да покрие ушите си, преди арената да избухне в скандирания „САЩ! САЩ! САЩ!\" \r\nПревод и редакция:", "date": "2019.06.19", "title": "Politico: Доналд Тръмп официално започна кампанията си за преизбиране с нов лозунг"}
{"url": "http://www.focus-news.net/news/2019/06/19/2671434/zamestnik-ministar-karina-angelieva-shte-uchastva-v-informatsionen-den-na-evropeyskiya-savet-za-inovatsii.html", "text": "Заместник-министърът на образованието и науката Карина Ангелиева ще участва в Информационен ден на Европейския съвет за иновации. Това съобщиха от пресцентъра на  Министерството . Събитието ще започне в 9.30 часа в Дома на Европа на ул. \"Г. С. Раковски\" 124. Представители на Европейската комисия и България ще представят новите възможности за финансиране на  Европейския съвет за иновации в рамките на рамковата програма за научни изследвания и иновации на ЕС.", "date": "2019.06.19", "title": "Заместник-министър Карина Ангелиева ще участва в Информационен ден на Европейския съвет за иновации"}
{"url": "http://www.focus-news.net/news/2019/06/19/2671425/parlamentat-shte-razgleda-okonchatelni-promeni-v-zakona-za-zashtita-ot-shuma-v-okolnata-sreda.html", "text": "Парламентът ще разгледа окончателни промени в Закона за защита шума в околната среда. Това предвижда седмичната проектопрограма за работа на  Народното събрание . Законопроектът е внесен от Министерски съвет и бе приет на първо гласуване на 12 юли 2018 г. Промените имат за цел да осигурят опазването на здравето на населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии и зони със смесено предназначение. Текстовете предвиждат забрана за озвучаване на открити площи и зони в територии, предназначени за жилищно строителство, рекреационни зони и територии и зони със смесено предназначение за времето от 14.00 до 16.00 ч. и от 23.00 до 8.00 ч. За същия период ще се забранява излъчването на шум и при строителство. Изключение ще правят железопътните гари, автогарите, аерогарите, морските гари и използването на системи за оповестяване на населението при бедствия.  \r\nЗа нарушение на разпоредбите законодателят предвижда физическите лица да се наказват с глоба от 500 до 1000 лв., а на юридическите лица и на едноличните търговци да се налага имуществена санкция в размер от 3000 до 6000 лв. При повторно нарушение физическите лица ще се наказват с глоби от 2000 лв. до 6000 лв., а на юридическите лица и на едноличните търговци ще се налага имуществена санкция в размер от 5000 лв. до 12 000 лв. Предлага се от обхвата на закона да се изключат митинга и манифестацията. Досега той не се прилагаше за шум на работните места, в транспортните средства и в зони на военни действия.  \r\nНа вниманието на народните представители се поставя проект на решение за приватизация на обособена част от имуществото на „Пристанище Видин“ ЕООД – Видин. Депутатите ще разгледат на първо четене промени в Закона за съсловната организация на магистър-фармацевтите.", "date": "2019.06.19", "title": "Парламентът ще разгледа окончателни промени в Закона за защита от шума в околната среда"}
{"url": "http://www.focus-news.net/news/2019/06/19/2671428/shte-se-provede-natsionalno-vanshno-otsenyavane-sled-vii-klas-po-matematika.html", "text": "Ще се проведе национално външно оценяване след VII клас по математика. Това съобщиха от пресцентъра на  Министерството на образованието и науката . Изпитът за седмокласниците започва в 9.00 часа. Учениците трябва да заемат местата си най-късно до 8.45 часа, като трябва да носят документ за самоличност и служебната бележка с входящия номер.", "date": "2019.06.19", "title": "Ще се проведе национално външно оценяване след VII клас по математика"}
{"url": "http://www.focus-news.net/news/2019/06/19/2671435/denyat-19-yuni-v-balgarskata-istoriya.html", "text": "През 1953 г. световният съвет на мира награждава посмъртно с “Почетна награда на мира” българския поет Никола Й. Вапцаров. През 1913 година по време на Междусъюзническата война (1913 г.) започва настъплението на гърците срещу Втора българска армия. През 1912 година в хода на Балканската война (1912-1913 г.) между българския и сръбския щаб на армията е сключено споразумение, в което се уточняват някои стратегически аспекти на предстоящата война с Турция. През 1880 г. с указ на княз Александър I от съществуващите шест артилерийски батареи се сформира първият артилерийски полк в българската армия. През 1829 година по време на Руско-турската война (1828-1829 г.) руските войски завладяват Силистра. Отрядите на великия везир Решид паша са разбити и отстъпват на юг . \r\n2006 г. \r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора. \r\n2000 г. \r\nЗапочват преговори на мисията на МВФ, ръководена от Юха Каконен, с българското правителство. Най-трудни са разговорите по исканото от МВФ замразяване на цените на парното, електроенергията и данъците. Мисията проявява разбиране по този проблем. \r\nПрез 1944 г. се подписва споразумение между страните членки на ООН, което предвижда създаването на две международни организации - Международен Валутен Фонд и Международна Банка. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са 185. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси. МВФ предоставя временни финансови помощи и спомага за растежа на международната търговия. \r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г., чиято цел е да подпомогне икономическите реформи в периода 1998 - 2001 г. \r\n1987 г. \r\nОткрита е експозицията от 3000 минерални образци на Националния музей \"Земята и хората\". Музеят се помещава в сградата на бившия Военен арсенал в кв. \"Лозенец\" - София. Решението за създаване на музея е взето от Министерския съвет през 1986 г. Той се изгражда от даренията на над 200 дарители, най-значителното от които е на живеещия в чужбина Илия Делев. \r\n1986 г. \r\nМинистър-председателят Георги Атанасов съставя ново правителство. Първи негови заместници са Андрей Луканов и Стоян Марков. Заместник-председатели на премиера и председатели на новосъздадените съвети – Стопански, Социален, за духовно развитие и за селско и горско стопанство, са съответно Огнян Дойнов, Георги Караманев, Георги Йорданов и Алекси Иванов (от 25 декември 1986 г.). Ст. Марков е и начело на Държавния комитет за изследвания и технологии. Заместник-председатели на Министерския съвет са и Григор Стоичков, Иван Илиев и Кирил Зарев. \r\n1953 г. \r\nСветовният съвет на мира награждава посмъртно с “Почетна награда на мира” българския поет Никола Й. Вапцаров. Никола Вапцаров е роден в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 се обявява за съюз със СССР и взема участие в Соболевата акция (ноември 1940 г.). През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\". Стихотворенията му са преведени на над 30 езика. \r\nАрестуван през май 1941 г, Вапцаров е интерниран за 3 месеца в Годеч. Завръщайки се в София, става пръв помощник на Цв. Радойнов – ръководител на Военния отдел при ЦК на БКП. На 4 март 1942 г. е арестуван. Осъден е на смърт и на 23 юли 1942 г. е разстрелян заедно с А. Иванов, А. Попов, Ат. Романов, П. Богданов и Г. Минчев. \r\n1951 г. \r\nБългарското правителство приема Правилник за присъждане на научни степени и научни звания: кандидат на науките и доктор на науките; асистент, доцент и професор във ВУЗ; младши и старши научен сътрудник в БАН. \r\n1927 г. \r\nСъстои се откриване на XXII Обикновено народно събрание. Председател: Александър Цанков, а от 21 май 1930 г. - Никола Найденов (Демократически сговор). \r\n1913 г. \r\nВ 08.20 часа започва настъплението на гръцката армия срещу Втора армия, по време на Междусъюзническата война (1913). След ожесточени целодневни боеве в районите на Дойран, Калиново, Кукуш и Лехана, българските войски започват да се оттеглят към долината на река Струма. Командващият генерал-лейтенант Никола Иванов решава да прегради двете направления Дойран - Струмица и Демир хисар - Петрич. Бойни групи заемат склоновете на Беласица и южния изход на Рупелското дефиле. След няколкодневни упорити боеве, Втора армия се оттегля по южните склонове на Креснеското дефиле. \r\nПо време на Междусъюзническата война, в сражения срещу сръбските войски, загиват опълченците от 10-та Прилепска дружина на Македоно-одринското опълчение – редниците Янко Георгиев от Страшимирово, Варненско, Милан Говедаров от Прилеп, Тройко Донев от Ново село, Щипско, Атанас Дунев от Али-Кочу, Пещерско, Димо Топалов от село Ванчица, Одринско. \r\nПо време на Междусъюзническата война, е убит архимандрит Евлогий Светиев, председател на българската църковна община в Солун и управляващ Солунската епархия. На път с кораб за остров Трикери архимандрит Евлогий, заедно с други българи - пленници на гърците, са хвърлени в Егейско море. \r\nОчевидци разказват: “На следната сутрин всички арестувани българи бяха събрани заедно. Повикаха Неболиев, съблякоха го и му взеха 850 франка. Останалите също бяха ограбени. Всички пленници бяха качени на кораба - Неболиев и Янков - последни. Същия ден привечер протосингелът на Солунската митрополия архимандрит Евлогий бе доведен заедно с неговия дякон Васил Константинов, докато Георги Дерменджиев, първият викарен епископ на митрополията, и секретарят Христо Батанджиев, бяха качени на друг кораб. Преди пладне на 19 юни няколко гърци от Солун се качиха на кораба, започнаха да се гаврят със затворниците, като им нанесоха побои. Архимандритът бе малтретиран по най-безсрамен начин. Корабът отплува в два и половина часа следобед. Архимандритът бе хвърлен в морето близо до нос Кара-Бурун. Дадени бяха по него три изстрела и той потъна. Неболиев, Янков и Никола Илиев бяха екзекутирани по същия начин\".  \r\nХристо Иванов Батанджиев е именит български революционер, деец на национално-освободителното движение в Македония и Одринско. Роден е в град Гумендже, днес Гумениса, Гърция. През 1888-1911 г. е учител в Солунската българска мъжка гимназия и секретар на българската митрополия в Солун. През октомври 1893 г. е един от шестимата основатели на революционния комитет в Солун, поставил началото на ВМОРО. През юни 1913 г., след избухването на Междусъюзническата война е арестуван от гръцките власти и заедно с много други българи от Солун, е натоварен на кораб с цел да бъде интерниран на остров Трикери. По пътя е хвърлен в Егейско море. \r\n1912 г. \r\nВ хода на Балканската война (1912-1913 г.) между българския и сръбския щаб на армията е сключено споразумение, в което се уточняват някои стратегически аспекти на предстоящата война с Турция. В случай, че основните сили на турската армия се съсредоточат за действия на Вардарския оперативен театър, българското командване трябва да изпрати една армия в състав от три дивизии, която да се съсредоточи на левия фланг на съюзните войски. Планирано е още, ако турското командване избере за основен Тракийския театър и се окаже, че на Вардарския театър не е необходимо да се държат голямо количество сръбски войски, част от тях да се пренасочват на изток в помощ на българската армия. \r\nВ споразумението, а и в самата военна конвенция, не е решен въпросът за общото командване на съюзните армии. \r\n1880 г. \r\nС указ на княз Александър I от съществуващите шест артилерийски батареи се сформира първият артилерийски полк в българската армия. \r\n1868 г. \r\nПо настояване на сръбското правителство Любен Каравелов е арестуван в Нови Сад във връзка с убийството на княз Михаил Обренович. Обвиненията към него са отправени заради близките контакти, които той подържа с емигрирали в Нови Сад ръководни дейци на сръбската Омладина. \r\n1829 г. \r\nПо време на Руско-турската война (1828-1829 г.) руските войски завладяват Силистра. Отрядите на великия везир Решид паша са разбити и отстъпват на юг. Военните действия по време на войната се водят в Закавказието и на Балканите. В Кавказ Русия превзема турските крепости Карс и Баязет. На Балканите през 1829 г. руската армия нанася редица военни поражения на турските войски и превзема Адрианопол. На 2 септември 1829 г. е подписан Адрианополския мирен договор. Към Русия преминават значителни територии по Черноморското крайбрежие на Кавказ и част от арменските области, принадлежащи на Турция.  \r\nВ подкрепа на руските войски във войната участват много български доброволчески отряди. Българското население се подготвя за въстание, което руското командване осуетява. Преди подписването на мирния договор българското население, започва масово изселване. Имотите, жилищата и гробовете на бащите и дедите си изоставят около 150 000 българи от районите на Сливен, Ямбол, Одрин, Пазарджик, Бургас, Стара Загора, Ловеч, Търново и Варна. Обезлюдени са над 150 български селища. Бежанците се заселват главно във Влахия, Молдова, Бесарабия, Украйна, Крим. \r\nСлед войната Сърбия, Влашко и Молдова получават автономия, а Гърция – независимост. На тази дата са родени: \r\n1921 г. \r\nРоден е Николай Тодоров - български историк и държавник, академик (1979 г.). Завършва медицина и право в СУ “Св. Климент Охридски”. Директор на Единния център по история. Заместник-председател на БАН. Директор на Института по балканистика (1964-1990 г.). Председател на Международната асоциация за проучване на Източна Европа, председател на Комисията по образованието, културата и информацията. Подпредседател на Международната комисия за преглед на историята на научното и културното развитие на човечеството. Президент на XXIII сесия на Генералната конференция на ЮНЕСКО (1985 г., София). Чуждестранен член на Руската и Гръцката академия на науките. Носител на 2 френски “Академични палми”, на почетен медал на Италианския държавен архив. Председател на VII ВНС (1990-1991 г.). Основните му трудове са върху генезиса на капитализма по българските земи, развитието на балканските градове, националноосвободителните движения на балканските народи. Трудове: “Положението на българския народ под турско робство” (1953 г.), “Атлас по българска история” (1963 г.), “Филики Етерия и българите” (1965 г.), “Турски извори за българската история” (1966 г.), “Генералът на българите. Н. Ив. Столетов” (1968 г.), “Elpasado del Bulgaria” (1970 г.), “Българи участници в борбите за освобождението на Гърция” (1971 г., в съавт. с В. Трайков); “Балканския град XV-XIX в.” (1972 г.), “Kurze Bulgarische Geschichte” (1975 г.), “Кючюк-Кайнарджийски мирный договор” (1975 г.), “България. История и сегашно положение” (1976 г.), на френски език, “Развитие, постижения и задачи на балканистиката в България” (1977 г., на немски, френски, английски и български език), “Балканите след Втората световна война. Т. 1” (1978 г., в съавт.) и др. \r\n1919 г. \r\nРоден е Богомил Райнов - български писател-белетрист и поет, литературен критик, изкуствовед, член-кореспондент на БАН (1945 г.). Завършва философия в СУ “Св. Климент Охридски” през 1943 г. След 9 септември 1944 г. работи във в. \"Работническо дело\", Радио София и Радио \"Родина\" към Военното министерство. От 1947 г. е хоноруван доцент, редовен доцент от 1951 г., професор по естетика във ВИИИ \"Н. Павлович\". Заместник-главен редактор на в. \"Стършел\" (1947-1953 г.), главен редактор на сп. \"Художник\", заместник-главен редактор на сп. \"Септември\" (1950-1953 г.), главен редактор на сп. \"Изкуство\" (1952-1953 г.), заместник-главен редактор и главен редактор на в.\"Литературен фронт\" (1966-1970 г.). От 1953 г. до 1960 г. е културен аташе в Париж. Кандидат-член е на ЦК (от 1971 г.) и член на ЦК на БКП от 1976 г. Първи заместник-председател на СБП (1972 г.). В ранната му поезия се чувства влиянието на Атанас Далчев и Светослав Минков. През 60-те и 70-те години стават популярни неговите криминални романи. Автор е на сценарии за филмите: \"Инспекторът и нощта\" (1963 г.), \"Бялата стая\" (1968 г.), \"Господин Никой\" (1969 г.), \"Няма нищо по-хубаво от лошото време\" (1971 г.), \"Голямата скука\" (1973 г.), \"Един наивник на средна възраст\" (1976 г.), \"Реквием за една мръсница\" (1976 г.), \"Тайфуни с нежни имена\" (1979 г.). Автор на книгите: \"Стихове\" (1940 г.), \"Стихотворения\" (1941 г.), \"Сталин\" (поема, 1944 г.), \"Пътуване в делника\" (1945 г.), \"Стихотворения\" (1949 г.), \"Естетика\" (1951 г.), \"Стихове за петилетката\" (1951 г.), \"Против изкуството на империализма\" (1953 г.), \"Човекът на ъгъла\" (1958 г.), \"Нощни булеварди\" (1963 г.), \"Инспекторът и нощта\" (1964 г.), \"Амазонката\" (пиеса, 1965 г.), \"Един човек се връща от миналото\" (1966 г.), \"Пътища за никъде\" (1966 г.), \"Господин Никой\" (1967 г.), \"Черният роман\" (1970 г.), \"Голямата скука\" (1971 г.), \"Ерос и Танатос\" (1971 г.), \"Масовата култура\" (1974 г.), \"Елегия за мъртвите дни\" (1976 г.), \"Този странен занаят\" (1976 г.), \"Умирай само в краен случай\" (1976 г.), \"Третият път\" (1977 г.), \"Черните лебеди\" (1977 г.), \"Само за мъже\" (1979 г.), \"Вълшебното огледало\" (1982 г.), \"Илия Бешков\" (1983 г.), \"Не ме разсмивай\", роман (1983 г., 1989 г.), \"Тримата самотници. Очерци за Дега, Сезан, Ван Гог\" (1983 г.), \"Тайната\" (1984 г.), \"Голямата скука\" (1986 г.), \"Паскин\" (1986 г.), \"Юнгфрау\" (1986 г.), \"Бялото лице на смъртта. Афр. скулптура\" (1987 г.), \"Краят на пътя. Стихове\" (1988 г.), \"Стъпки по пясъка\" (1989 г.), \"Тайното учение. Начало и развитие на теософията\" (1991 г.) и др. \r\n1912 г.  \r\nРоден е Славчо Ангелов - български писател. От 1953 г. е редактор във в. \"Самоковска трибуна\". Печата за пръв път във в. \"Славейче\" през 1936 г. Пише разкази и стихове за дейци и борби от миналото, произведения за деца. Съчинения: \"Сънят на ловеца\" (1939 г.), \"Три джуджета\" (1940 г.), \"Утро в гората\" (1950 г.), \"В пазвите на Рила\" (1953 г.), \"Малките спортисти\" (1956 г.), \"Лакомият Гого\" (1958 г.), \"Страж, верният приятел\" (1962 г.), \"Котаракът не е виновен\" (1963 г.) и др. \r\n1897 г. \r\nРоден е Дончо Костов – български биолог генетик, професор по генетика в Агрономическия факултет, академик (1946 г.), член на Академията на науките и изкуствата в Загреб (1948 г.), доктор на науките. Работил върху отдалечената хибридизация на растенията, хетерозиса, полиплоидията, цитогенетиката, кръстосването на видовете от семейство картофови, унаследяването на имунитета срещу мозайката по тютюна, еволюцията и систематиката на видовете от рода тютюн и др. На тази дата умират: \r\n1981 г. \r\nУмира Драгомир Асенов - български белетрист и драматург. От 1936 г. живее в София. През 1953 г. завършва право в Софийския университет “Св. Климент Охридски”. Главен редактор е на сп. \"Родна реч\", заместник-главен редактор на в.\"Литературен фронт\", секретар на СБП. Съчинения: \"Нашият взвод\" (1956 г.), \"Кафявите хоризонти\" (1961 г.), \"Рожден ден\" (драма, 1965 г.), \"Рози за д-р Шомов\" (драма, 1967 г.), \"Горещи нощи в Аркадия\" (пиеса, 1970 г.), \"Наградата\" (пиеса, 1981 г.), \"Елегия за едно женско сърце\" (1984 г.), \"Избрани произведения\" (в 3 т., 1983-1984 г.), \"Елегия за едно женско сърце\" (роман, 1984 г.) и др. Сценарист на \"Най-тежкият грях\" (1982 г.) и \"Тази кръв трябваше да се пролее\" (1985 г.). \r\n1911 г. \r\nУмира Иван Касабов - български книжовник и обществено-политически деец. Член на БКД (дн. БАН) от 1884 г. Учи в родния си град, а после при Ив. Момчилов в Елена. Завършва гимназия в Белград през 1857 г. Сътрудничи на Г. С. Раковски в редактирането на в.“Дунавски лебед”, пътува до Прага, Виена и Нови Сад. Образованието си завършва във Виена като доктор на юридическите науки. Учителства в Русе, Гюргево и Плоещ (1858-1859 г.). През 1865 г. е в Букурещ и живее при Г. Раковски. Той е един от създателите на БЦК. След като получава румънско гражданство и става адвокат, се оттегля от обществено-политическа дейност. След Освобождението е съдебен служител, подложен на репресии от Стамболовия режим (4 години живее в емиграция). Автор е на брошури, статии и други публицистични материали, печатани във в.“Народност”, в.“Дунавски лебед” и “Свобода”. Интересен документ за времето и личността на автора са неговите мемоари “Моите спомени от възраждането на България с революционни идеи” (1905 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.19", "title": "Денят 19 юни в българската история"}
{"url": "http://www.focus-news.net/news/2019/06/19/2671436/api-dvizhenieto-v-dvete-posoki-po-am-hemus-ot-p-v-belokopitovo-do-krastovishteto-pri-s-panayot-volovo-shte-bade-spryano-ot-2300-do-2400-chasa.html", "text": "От 23.00 часа до 24.00 часа ще бъде спряно движението в двете посоки по АМ „Хемус“ в участъка от 337-и до 342-ри километър. Това съобщиха от пресцентъра на  Агенция „Пътна инфраструктура“ . Това е отсечката между пътен възел „Белокопитово“ и кръстовището с път I-7 Силистра – Шумен в района на с. Панайот Волово. За да не се затруднява трафикът през деня, късно вечерта ще се монтира рамка с дължина 32 м на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол).  \r\nПо време на ограничението трафикът ще се пренасочва по първокласния път I-2 Шумен - Варна. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.06.19", "title": "АПИ: Движението в двете посоки по АМ „Хемус“ от п. в. „Белокопитово“ до кръстовището при с. Панайот Волово ще бъде спряно от 23:00 до 24:00 часа"}
{"url": "http://www.focus-news.net/news/2019/06/19/2671437/new-europe-komisiyata-prizova-stranite-chlenki-da-prilozhat-parizhkoto-sporazumenie-po-barzo.html", "text": "Държавите-членки на Европейския съюз трябва да засилят усилията си за постигане на целите на блока по отношение на климата и да приложат Парижкото споразумение за климата, гласи доклад на Комисията, публикуван на 18 юни, пише базираното в Брюксел издание  New Europe . \r\nОценката на Комисията относно проектоплановете на държавите-членки за изпълнение на целите на ЕС в областта на енергетиката, и по-специално договорените цели на ЕС за енергетиката и климата за 2030 г., установява, че националните планове вече представляват значителни усилия, но посочва няколко области, където има възможности за подобрение, по-специално по отношение на целенасочени и индивидуализирани политики, за да се гарантира изпълнението на целите до 2030 г. и да се остане на пътя за климатична неутралност в дългосрочен план. \r\nЕС е първата голяма икономика, която създаде правно обвързваща рамка за изпълнение на ангажиментите си по Парижкото споразумение и за първи път държавите-членки са изготвили проект на интегрирани национални енергийни и климатични планове (NECP). И все пак, тъй като плановете понастоящем не отговарят както на възобновяемите енергийни източници, така и на приноса на енергийна ефективност,  за постигането на общите цели на ЕС в областта на климата и енергетиката ще се изискват колективни действия, се посочва в документа. \r\nЕнергийният съюз не може да бъде изграден в Брюксел, каза на 18 юни заместник-председателят на Комисията за енергиен съюз Марош Шефчович. „Трябва нашите страни-членки да участват наравно. И Националните планове за енергетика и климат са най-добрият начин за широко прилагане на това“, добави той. \r\nКомисарят припомни, че за първи път всички държави-членки са представили своя проект на интегрирани национални планове за енергетика и климат - като разглеждат политики, сектори и дори трансгранични проекти - така че Европейската комисия да може да ги оцени. - Това не е маловажно нещо. Плановете - веднъж окончателни - ще определят енергийния и икономически ландшафт на всяка държава-членка и Европа като цяло през следващото десетилетие, и дори след това“, каза Шефчович, добавяйки, че на практика националните планове трябва да показват приноса на държавите-членки за целите на Енергийния съюз, по-специално пътя им към европейските енергийни и климатични цели 2030, които трябва да достигнат най-малко 32% за възобновяема енергия и най-малко 32,5% за енергийна ефективност. \r\nС други думи, това е начинът да се превърне Парижкото споразумение в осезаеми действия. В същото време националните планове са уникален политически сигнал за бизнеса, инвеститорите и финансовия сектор. Плановете могат да осигурят яснота, предвидимост и прозрачност по отношение на националното законодателство за следващото десетилетие и след това. Това в замяна може да стимулира бъдещите частни инвестиции“, обясни Шефчович. \r\nКомисарят по въпросите на климата и енергетиката Мигел Ариас Канете припомни, че миналия ноември Комисията предложи ЕС да се превърне в неутрален по отношение на климата до 2050 г. „Ние показахме и поехме по пътя напред. Добре е да се види, че все повече държави-членки следват нашата инициатива и работят за постигането на тази цел. След като оцениха проектите на национални планове на държавите-членки, съм позитивно настроен спрямо значителните усилия, които бяха направени“ каза Канете. \r\n„Въпреки това, в окончателните планове, още повече, е необходима амбиция, за да се постави ЕС на правилния път в борбата с изменението на климата и модернизирането на нашата икономика. Приканвам Съвета да започне дебат около основните приоритети, определени от Комисията, и да помогне да се гарантира, че окончателните планове съдържат адекватно ниво на амбиция“, добави той. \r\nВ своя анализ на проектите на национални планове Комисията разгледа техния общ принос за постигане на целите на ЕС за енергийния съюз и целите за 2030 г. Такива, каквито са, проектите NECP не отговарят както по отношение на възобновяемите енергийни източници, така и по отношение на енергийната ефективност. Що се отнася до възобновяемите енергийни източници, разликата може да бъде 1,6 процентни пункта, твърди Комисията. За енергийната ефективност, разликата може да бъде 6,2 процентни пункта, ако се отчита потреблението на първична енергия или 6 процентни пункта, ако се вземе предвид крайното потребление на енергия. \r\nПревод и редакция:", "date": "2019.06.19", "title": "New Europe: Комисията призова страните-членки да приложат Парижкото споразумение по-бързо"}
{"url": "http://www.focus-news.net/news/2019/06/19/2671440/sofiya-protestno-shestvie-sreshtu-zastroyavaneto-na-zeleni-ploshti-shte-se-provede-v-kv-mladost.html", "text": "Протестно шествие срещу застрояването на зелени площи ще се проведе в кв. „Младост“ 1 от 18.30 ч. Сборният пункт на участниците е поляната пред бл. 73. Организаторите от неправителствената организация „Зелен Младост“ възразяват срещу това, че на зелена площ между бл. 73 и ул. „Андрей Сахаров“ е планирано да бъде построен 12-етажен хотел с прилежаща към него жилищна сграда и нова улица. Според тях новата улица ще поеме огромния трафик от ул. „Йерусалим“ и ул. „Сахаров“, като проектът ще унищожи десетки паркоместа, новите сгради ще генерират още нови автомобили, а паркирането наоколо ще стане невъзможно. Планира се и унищожаването на около двадесет иглолистни дървета. Протестиращите искат отмяна на решението на Столичния общински съвет, което предвижда да се направи продължение на ул. \"Йерусалим\" през част от незастроена в момента зелена площ. Те настояват да бъде възстановен статутът на земята отново „за озеленяване“.  \r\nЖивущите в околните блокове излязоха на протест и на 21 март.", "date": "2019.06.19", "title": "София: Протестно шествие срещу застрояването на зелени площи ще се проведе в кв. „Младост“"}
{"url": "http://www.focus-news.net/news/2019/06/19/2671443/el-pais-ikonomicheskoto-neravenstvo-kakvo-novoi.html", "text": "„Аз съм капиталист, но дори аз мисля, че капитализмът фалира“, казва Рей Далио, основател на „Бриджуотър“, един от най-големите частни инвестиционни фондове в света. Според „Форбс“, Далио е на 60 място в списъка на най-богатите хора на планетата. „Вярвам, че всички добри неща докарани до екстремни нива стават самоунищожителни и че всичко трябва да еволюира или да умре“, каза той. „Това сега е вярно за капитализма“, пише испанското издание  El Pais  в материал, представен без редакторска намеса. \r\nДжейми Димон, ръководител на JPMorganChase, също е загрижен за здравето на капитализма. Димон, чиято заплата миналата година е $ 30 милиона, казва: \"[Капитализмът] помогна да се измъкнат милиарди хора от бедността ... Това не означава, че капитализмът няма недостатъци, че не оставя хората зад себе си и че не трябва да не се подобрява”. \r\nТова е нещо ново. Критикуването на капитализма и неравенството, което той генерира и утвърждава, е старо колкото Карл Маркс. Новото е, че титаните на индустрията, чиито интереси са тясно свързани с капитализма, го критикуват толкова силно, колкото и най-оскърбените леви активисти. Бизнесмените искат да го поправят, а радикалните критици искат да бъде заменен. \r\nГолемите бизнес лидери не са единствените нови критици. Според неотдавнашно проучване на Gallup, делът на американците между 18 и 29 години, които имат позитивен възглед за капитализма, е спаднал от 68% през 2010 г. на 45%. Днес 51% от тях имат положително мнение за социализма. Това също е ново. \r\nВ академичния свят има същите опасения. Пол Колиер е известен икономист и професор в Оксфордския университет, който публикува миналата година „Бъдещето на капитализма“. В своята книга той предупреждава, че съвременният капитализъм има потенциала да ни издигне до безпрецедентно ниво на просперитет, но днес той е морално фалирал и се отива към трагедия. \r\nКритиките на капитализма са много и разнообразни и повечето от тях са много стари. Най-често срещаният факт е, че капитализмът осъжда масите на бедност и концентрира дохода и богатството в малък елит. Тази критика беше временно ограничена от успеха на страни като Китай, Индия и други в намаляването на бедността. Това се дължи до голяма степен на приемането на либерализиращи реформи, които стимулираха растежа, заетостта и увеличаването на доходите, създавайки най-голямата средна класа в историята… още една новост. \r\nФинансовата катастрофа от 2008 г. обаче предизвика загриженост за неравенството и съживи скептицизма на хората срещу капитализма. За страни като Бразилия и Южна Африка икономическото неравенство беше норма, но за други това означаваше връщане в болезнена реалност, която мнозина си мислеха, че е преодоляна. Няколко европейски страни, както и Съединените щати се присъединиха към групата на нациите, където неравенството се увеличи. \r\nС неотдавнашните изригвания на популизма и политическата нестабилност, широко разпространеното чувство за неотложност относно необходимостта от намаляване на неравенството се превърна в част от националните дебати в много страни. Споразумението за необходимостта от намеса обаче не е придружено от съгласие за това как да се направи това. Липсата на консенсус има много общо с различните мнения за основните причини за неравенството. За Доналд Тръмп няма съмнение: вносът на Китай и нелегалните имигранти са причините за икономическото страдание на тези, които са „изоставени“, както и обяснението защо толкова много американци не могат да постигнат американската мечта. \r\nНо това не е вярно. Проучванията показват, че основните двигатели на неравенството са новите технологии, които разрушават работните места и поддържат ниски работни заплати. Вариант на тази теория е, че все повече сектори са доминирани от малък брой много успешни големи компании, чиито бизнес стратегии възпрепятстват увеличаването на заплатите, инфлацията и икономическия растеж. В Съединените щати финансовите и здравните сектори - с тяхната непропорционална икономическа тежест и политическо влияние - често се посочват като примери. За икономисти като Томас Пикети, Емануел Саенц и др., икономическото неравенство се дължи главно на неравностойното разпределение на капитала, както частен, така и публичен. \r\nНо тези обобщения са измамни. Причините за увеличаването на неравенството в Индия са различни от тези на САЩ, а тези в Русия са различни от тези в Чили или Китай. В някои страни основната причина за неравенството е корупцията, а в други не. \r\nНай-вероятно ние просто отново се сблъскваме с идеологическите войни от миналия век и тези нови предизвикателства ще изискват нови идеи. Влиянието на изкуствения интелект върху неравенството, например, все още е неясно, но има основателни причини да се смята, че то ще бъде голямо. И тази иновация може да направи всички наши получени идеи за причините за неравенството и последствията от нея остарели. Тези и други промени на 21-ви век ще създадат нови и мощни източници на неравенство, които ще изискват нови и еднакво безпрецедентни политики за затваряне на пропастта между богатите и бедните. \r\nПревод и редакция:", "date": "2019.06.19", "title": "El Pais: Икономическото неравенство: Какво ново?"}
{"url": "http://www.focus-news.net/news/2019/06/19/2671438/ombudsmanat-maya-manolova-shte-podkrepi-protest-na-meditsinskite-spetsialisti-ot-grad-kardzhali.html", "text": "Омбудсманът Мая Манолова ще подкрепи протеста за достойно заплащане и условия на труд на медицинските специалисти от гр. Кърджали. Това съобщиха от пресофиса на  омбудсмана . Протестното шествие ще започне в 14.30 часа пред Община Кърджали до паметника на Васил Левски.", "date": "2019.06.19", "title": "Омбудсманът Мая Манолова ще подкрепи протест на медицинските специалисти от град Кърджали"}
{"url": "http://www.focus-news.net/news/2019/06/19/2671441/denyat-19-yuni-v-svetovnata-istoriya.html", "text": "През 1961 година при изкопни работи в Израел е открит град Цезарея, доказателство за съществуването на Пилат Понтийски. Пилат Понтийски е римски наместник на провинция Юдея (26-36 г.), по време на царуването на Тиберий. Същата година Великобритания се отказва от правата си върху Кувейт и официално е провъзгласена независимостта на държавата. През 1944 година по време на Втората световна война (1939-1945 г.) започва битката за Филипинското море, в която САЩ нанасят големи загуби на японската флота и авиация. През 1846 г. в САЩ се изиграва първият бейзболен мач с установени правила . \r\n2017 г. \r\nБрюксел започва преговори между Великобритания и Европейския съюз за Брекзит. \r\n2017 г. \r\nРекордните 65,6 милиона души са разселени по целия свят през 2016 г., съобщава агенцията на ООН за бежанците. \r\n2016 г. \r\nСъбрание на Източноправославните църкви, първото по рода си в едно хилядолетие, се открива на гръцкия остров Крит. Въпреки това руската, българската, грузинската и гръцката православна църква на Антиохия отказват да присъстват след спор. \r\n2014 г. \r\nФелипе VI официално поема короната на Испания. \r\n2013 г. \r\nРадикалната нигерийска ислямистска секта Боко Харам убива 16 деца и двама учители при нападение на училища. Властите забраняват ползването на мобилни и спътникови телефони. \r\n2012 г. \r\nВърховният съд на Пакистан задължава президента Асиф Али Зардари да назначи нов премиер на страната. \r\n2011 г. \r\nМинистър председателят на Сомалия Мохамед Абдуллахи от влиятелния клан Дарод за пореден път подава оставка във връзка с реализацията на плана на ООН за преразпределение на пълномощията в страната в опита за преодоляване на кръвопролитията в Сомалия. Мохамед Абдуллахи е назначен за премиер на 14 октомври 2010 г. от сомалийския президент Шейх Шариф Ахмед след като Сомалия повече от две години е без премиер. \r\n2011 г. \r\nПри въздушни нападения на НАТО в Триполи загиват седем мирни жители. \r\n2006 г. \r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора. \r\n2000 г. \r\nЕлтън Джон произнася реч, в която защитава правата на хомосексуалистите. \r\nАнглийският поп и рокизпълнител е роден през 1947 г. Той е един от роксимволите на 70-те години. Учи в Royal Academy of Music 6 години. Работи в музикално издателство и свири в нощни барове на Лондон. От 1967 г. до 1977 г. работи с Бърни Топин, автор на текстове. Истинският успех за Елтън Джон идва след турнето му в САЩ през 1970 г. Популярността му нараства с течение на годините: над 20 песни в световните ранглисти, три едновременно пласирани албума в САЩ и т. н. През 1973 г. създава собствена звукозаписна фирма - \"Rocket Records\", а през 1974 г. сътрудничи на Джон Ленън. Притежава футболния клуб \"Уотфорд\". Някои албуми: \"Empty Sky\" (1969 г.), \"Elton John\" (1970 г.), \"Tumbleweed Connection\" (1971 г.), \"Friends\" (1991 г.), \"Goodbye Yellow Brick Road\" (1973 г.), \"A Single Man\" (1978 г.), \"Victim Of Love\" (1979 г.), \"The Fox\" (1981 г.), \"Too Low For Zero\" (1983 г.), \"Breaking Hearts\" (1984 г.); \"Sleeping with the Past\" (1989 г.); \"The One\" (1992 г.), \"Duets\" (1993 г.), \"Made in England\" (1995 г.), \"Big Picture\" (1997 г.), \"The Muse\" (1999 г.), \"Songs from the West Coast\" (2001 г.). \r\n1961 г. \r\nВеликобритания се отказва от правата си върху Кувейт и официално е провъзгласена независимостта на държавата.  \r\nКувейт е държава в Западна Азия, в североизточната част на Арабския полуостров, на брега на Персийския залив. Площ - 17 818 кв. км. Официален език – арабски. Столица - Ал Кувейт. Парична единица - кувейтски динар. Административно деление - 3 провинции. Кувейт е конституционна монархия. Законодателната власт принадлежи на емира и Националното събрание. \r\n1961 г.  \r\nПри изкопни работи в Израел е открит град Цезарея, доказателство за съществуването на Пилат Понтийски. \r\nПилат Понтийски е римски наместник на провинция Юдея (26-36 г.), по време на царуването на Тиберий. Според Новия завет и Йосиф Флавий Пилат Понтийски осъжда Иисус Христос на разпъване на кръст. Християнският историк Евзебий Кесарийски съобщава, че Пилат Понтийски се самоубива през 39 г. \r\n1953 г. \r\nВ нюйоркския затвор “Синг-Синг” са екзекутирани съпрузите Джулиъс и Етел Розенберг, признати за виновни по обвинение в шпионаж и издаване на важни държавни тайни на СССР. \r\n1944 г. \r\nПо време на Втората световна война (1939-1945 г.) започва битката за Филипинското море, в която САЩ нанасят големи загуби на японската флота и авиация. \r\n1933 г. \r\nФранция дава политическо убежище на изгонения от Русия Лев Троцки. \r\nЛев Давидович Троцки е руски революционер и съветски политик. Идеолог на теорията за перманентната революция, привърженик на методите на \"военния комунизъм\" и др. (троцкизъм). От 1897 г. се включва в социалдемократическото движение. Принадлежи към най-радикалното крило на Руската социалдемократическа работническа партия. Председател на Петербургския съвет по време на революцията 1905-07 г. и на Петроградския съвет по време на Октомврийската революция 1917 г. Троцки е един от организаторите на Червената армия и я ръководи по време на Гражданската война 1918-20 г. Народен комисар е на външните работи (1917-18 г.) и на военноморските сили (1918-25 г.). Член на Централния комитет (1917-27 г.) и на Политбюро на Централния комитет (1919-26 г.) на Руската КП (болшевики). От 1925 г. Троцки се противопоставя на нарастващата власт на Й. В. Сталин, обявява се против възможността социализмът да бъде изграден в една-единствена страна. Обвинен е в антисъветска дейност, през 1927 г. е изключен от Руската КП и заточен в Алмати. През 1929 г. е експулсиран и живее в емиграция. Критикува режима на Сталин като бюрократично израждане на пролетарската власт. Основава IV интернационал (1938 г.). Убит е в Мексико от агента на Народния комисариат за вътрешните работи (НКВД) испанеца Р. Меркадер. \r\n1919 г. \r\nМустафа Кемал Ататюрк открива турския Национален конгрес в Анкара, който отхвърля решенията на Версайския договор, засягащи съдбата на Турция. \r\n1912 г. \r\nВ САЩ е въведен 8-часовият работен ден. \r\n1846 г. \r\nВ САЩ се изиграва първият бейзболен мач с установени правила. \r\n1829 г. \r\nПо инициатива на сър Робърт Пийл се създава лондонската полиция. На тази дата са родени: \r\n1954 г. \r\nРодена е Катлийн Търнър - американска актриса. Посещава актьорски курсове в Лондон. Изучава драматично изкуство в университетите в Мисури и Мериленд и се влияе от изкуството и професионализма на големите английски актьори. През 1976 г. пристига в Ню Йорк. Участва в театрални постановки на “Оф - Бродуей”, в тв реклами и в сериала “Лекари”. Дебютира сполучливо на големия екран през 1981 г. в трилъра “Телесна топлина”. Голям успех постига в сътрудничество с Майкъл Дъглас - “Романс за камъка” (1984 г.), “Войната на семейство Роуз” (1989 г.). Филмография: “Човекът с двата мозъка” (1983 г.), “Престъпления от страст” (1984 г.), “Честта на фамилията Прици” (1985 г.), “Пеги Сю се омъжи” (1986 г.), “Фалшивият диамант от Нил” (1986 г.), “Турист по неволя” (1988 г.), “Варшавски” (1991 г.), “Подмолните Блу” (1993 г.), “Без право на почивка” (1994 г.), “Лунна светлина и Валентино” (1995 г.), “Кой накисна заека Роджър” (1996 г.), “Истинска блондинка” (1997 г.), “Девственици самоубийци” (1999 г.), “Красота” (2000 г.), “Далила” (2000 г.). \r\n1941 г. \r\nРоден е Вацлав Клаус – вторият демократично избран президент на Чешката Република. \r\nВацлав Клаус е роден на 19 юни 1941 г. в Прага. Завършва икономика в чешката столица. Влиза в политиката през 1989 г. и става финансов министър на Чехословашкото правителство, а през 1991 г. се издига до поста заместник министър-председател. През същата година основава Гражданска демократическа партия. След разделянето на Чехия и Словакия през 1992 г. е избран за министър-председател на Чехия. Остава на този пост до 1997 г. През 2003 г. е избран за президент на Чехия. През 2008 година е преизбран на поста.  \r\n1962 г. \r\nРодена е Пола Абдул – американска поп певица, танцьорка и хореографка. \r\nПола Абдул е родена в Сан Фернандо, Калифорния. След завършване на образованието си в колежа, започва кариера като хореографка и танцьорка. Работи с артисти като Джанет Джексън, Дюран Дюран, Принс, Джордж Майкъл. \r\nДебюта й на музикалната сцена \"Forever Your Girl\" не носи особено голям успех, но една година по- късно сингъла \"Straight Up\" сига до номер едно в класациите. Той се продава в повече от десет милиона копия. Последван е от още много хитове, сред които са: \"Cold Hearted,\" \"Opposites Attract\", \"Rush Rush\" и \"The Promise of a New Day\". \r\n1910 г. \r\nРоден е Пол Джон Флори - американски физикохимик. Завършва Манчестърския колеж (1931 г.). Професор е в Корнуелския университет (1948-1956 г.), научен ръководител на Мелъновския институт (1956-1961 г.), професор е в Станфордския университет от 1962 г. Един от основоположниците на теорията за поликондензацията. Има значителен дял в разработването на теорията за разтворите на полимери и статичната механика на макромолекулите. На основата на негови изследвания са създадени методи за определяне на строежа и свойствата на макромолекулите. Носител на Нобелова награда за физика (1974 г.). \r\n1906 г. \r\nРоден е Ернс-Борис Чейн - английски биохимик, член на Лондонското кралско дружество (1949 г.). Завършва Берлинския университет (1930 г.), емигрант във Великобритания (след 1933 г.). Работи в Института по биохимия в Кеймбридж (1933-1935 г.), в Оксфордския университет (1935-1948 г.). Директор е на Международния център по химична микробиология в Рим. От 1961 г. е професор по биохимия в Лондонския университет. Основни трудове по микробни антибактериални вещества, механизма на действието на инсулина, технологията на микробиологичното производство, образуване на лизергиновата киселина. От 1939 г. е ръководител на работата по отделяне и пречистване на пеницилина, завършила с получаването му в кристален вид; определя химичния строеж на пеницилина. Получава Нобелова награда за медицина и физиология (1945 г., заедно с А. Флеминг и Х. Флори). \r\n1897 г. \r\nРоден е Сирил Норман Хиншлууд - английски физико-химик, председател на Лондонското Кралско дружество (1955-1960 г.). Завършва Бейлел колеж на Оксфордския университет (1924 г.), работи там като професор в периода от 1937 г. до 1964 г. Основните му изследвания са в областта на верижните реакции: изучава хомогенната катализа и механизма на реакциите от този тип. Едновременно с Н. Н. Семьонов разработва основите на теорията на верижните реакции. Научни изследвания в областта на органичната, неорганичната химия и биохимията. Лауреат на Нобелова награда за химия (1956 г., заедно с Н. Н. Семьонов). \r\n1895 г. \r\nРоден е Александър Бродски - украински физико-химик, академик на Украинската академия на науките (1939 г.). Изучава въздействието на разтворители върху химическото равновесие, електродните потенциални, оптическите и други свойства на разтворите. Извършва експерименти върху механизмите на химическите реакции, строежа и преобразуването на свободните радикали. Автор е на учебниците \"Физическа химия\" и \"Химия на изотопите\", на монографии по теория на електролитите и по химия на изотопите. \r\n1885 г. \r\nРоден е Стеван Христич - сръбски композитор и диригент. Член на Сръбската академия на науките и изкуствата (от 1950 г.). Учи в Лайпцигската консерватория (1904-1908 г.) при С. Крел, Р. Хофман (теория) и А. Никиш (дирижиране). Работи в Белград. От 1908 г. е преподавател в Сръбското музикално училище. Започва да дирижира от 1912 г. в Националния театър; директор на Националния театър през 1924-1934 г. Автор на балета “Охридска легенда” (1947 г.), на музикални драми, рапсодия за пиано и оркестър, симфонични и вокални съчинения, музика към театрални спектакли и филми. Един от основателите и първи проф. (1937-1950 г.) на Музикалната академия. \r\n1865 г. \r\nРоден е Алфред Хугенберг - немски политик и бизнесмен. Един от основателите на Пангерманския съюз (1891 г.). От 1909 г. до 1918 г. е генерален директор на фирмата “Круп”. През 1916 г. основава собствен концерн, обединяващ много издателства, вестници, телеграфни агенции. Депутат е в Националното събрание (1919-1920 г.), а от 1920 г. - в Райхстага от крайно дясната Немска национална партия, чийто председател е от 1928 г. до 1933 г. Финансира Националсоциалистическата партия, способства за установяването на фашизма в Германия. В правителството на Хитлер заема поста министър на продоволствието и селското стопанство (от 1933 г.). След разгрома на Германия (1945 г.) се установява в Западна Германия. Има принос за възстановяването на някои военни организации, между които “Стоманеният шлем”. \r\n1842 г. \r\nРоден е Карл Целер - австрийски композитор, представител на виенската класическа оперета. Ученик на З. Зехтер. Автор на оперетите “Птицепродавецът” (1891 г.), “Рудничарят” (1894 г.) и др. Оперетите му са написани по сюжети от народния живот. Широко използва музикалния фолклор. Други произведения: “Карбонарии” (1880 г.), “Скитникът” (1886 г.). \r\n1782 г. \r\nРоден е Фелисите Робер дьо Ламене - френски публицист, философ, абат, един от основоположниците на християнския социализъм. В ранните си трудове от 10-те и 20-те години на ХIХ в. критикува идеите на Великата френска революция и на френските философи от ХVIII в. Негов политически идеал е християнската монархия. От края на 20-те години преминава на либерални позиции. По време на революцията от 1830 г. в сътрудничество с абат Лакордер и граф Монгаламбер основава сп. \"Авенир\" (\"Lavenir\") с програма за отделянето на Църквата от държавата, всеобщо избирателно право и редица други либерални реформи. През 1824 г. печата \"Думи на един вярващ\" - съчинение, критикуващо капитализма от позициите на феодалния социализъм. Към края на живота си предлага собствена философска система в \"Ескизи на философията\" (т. 1-4, 1840-1846 г.), в която се опитва да съвмести религията и философията, опирайки се на идеите на Лайбниц и неоплатониците. \r\n1623 г. \r\nРоден е Блез Паскал - френски математик, физик и философ. На 16 години публикува \"Очерк за конусните сечения\" (1640 г.), съдържащ класическата теорема на проективната геометрия за шестоъгълник, вписан в конусно сечение, която носи неговото име. В \"Трактат за аритметичния триъгълник\" (1654 г., изд. посм., 1665 г.) за пръв път формулира и прилага принципа за пълната математическа индукция. Разработките му за триъгълника оказват влияние върху Г. В. Лайбниц - един от създателите на диференциалното смятане. Паскал открива основния закон на хидростатиката. През 1641 г. конструира сметачна машина. Във философията започва като рационалист, минава през скептизицма и завършва с религиозния мистицизъм на янсенизма. Основното му философско произведение е \"Мисли\" (1672 г., издадена посмъртно), известни са неговите \"Писма до един провинциалист\" (1656-1657 г.). На тази дата умират: \r\n1964 г. \r\nУмира Ханс Мозер - австрийски актьор. Роден е на 6 август 1880 г. Завършва театрално училище във Виена. Играе в пътуващи трупи, вариетета, циркове, театри в Австрия и Германия.  \r\nФилмография: “Дрехите правят хората” (1921 г.), “Тихо молят моите песни” (1933 г.), “Дъщерята на нейно величество” (1934 г.), “Маскарад” (1934 г.), “Прилепът” (1937 г.), “Рози в Тирол” (1940 г.), “Пееща къща” (1948 г.), “Конгресът танцува” (1955 г.), “Симфония в злато” (1956 г.), “Цар Йозеф и дъщерята на кантонера” (1963 г.). \r\n1956 г. \r\nУмира Владимир Афанасиевич Обручев - руски геолог, географ и пътешественик, член на Академията на науките на СССР (1929 г.), член-кореспондент (1921 г.). Роден е на 10 октомври 1863 г. Почетен председател е на Географското дружество на СССР. Завършва Петербургския минно-геоложки институт (1886 г.). Професор е в Томския технологичен институт (1919-1921 г.), в Кримския университет (1918-1919 г.) и Московската минна академия (1921-1929 г.). Пътешественик и изследовател на геологията на Сибир, Централна и Средна Азия. Изследванията му осигуряват проектирането и строителството на Закаспийската и Транссибирската жп линии. Резултатите от неговите изследвания са обобщени в тритомната монография \"Геологията на Сибир\" (1935-1938 г.) и \"История на геологическите изследвания на Сибир\" (т. 1-5, 1931-1959 г.). Автор е на много научнопопулярни книги, учебници и научнофантастични романи. \r\n1874 г. \r\nУмира Жул Габриел Жанен - френски писател, критик, журналист, преводач. Член на Френската академия (1870 г.). Ранните му романи \"Мъртвото магаре и обезглавената жена\" (1829 г.), \"Изповед\" (1830 г.) отразяват увлечението му по романтичните драматични конфликти и социалните контрасти. След революцията от 1830 г. работи като постоянен театрален критик на правителствения в.\"Журнал де деба\" (\"Journal des debats\"), където публикува очерци и фейлетони. Издава продължение на романа на Дидро \"Краят на един свят и на племенника Рамо\" (1861 г.), превежда творби от английските класици С. Ричардсън, Л. Стърн и др. \r\n1867 г. \r\nУмира Максимилиан I Хабсбургски - император на Мексико (1864-1867 г.), австрийски ерцхерцог. Брат на австрийския император Франц Йосиф I. През 1857-1859 г. е генерал-губернатор на австрийските владения в Италия. По време на англо-френско-испанската интервенция в Мексико, насочена срещу правителството на Бенито Хуарес, е провъзгласен за император (април 1864 г.). Властта му се разпростира само върху районите, окупирани от френските войски. През март 1867 г. френските войски напускат Мексико, а през май армията на консерваторите, която подкрепя Максимилиан I, е разгромена от мексиканската армия. Той е пленен, осъден на смърт и разстрелян. \r\n1844 г. \r\nУмира Етиен Жофроа Сент-Илер - френски зоолог, еволюционист, един от предшествениците на Ч. Дарвин, член на Института на Франция (1807 г.). През 1793 г. заема Катедрата по зоология на гръбначните животни при Националния музей по естествена история. През 1798-1801 г. придружава с научна цел Наполеон Бонапарт в Египет, където събира богата колекция с важно от научна гледна точка значение (17 нови вида бозайници, 25 вида влечуги и земноводни, 57 вида риби, между които и реликтовата риба Polypterus). Съвместната работа на Ж. Кювие и Ж. Сент-Илер слага началото на реформата в класификацията на гръбначните животни по сравнително-анатомични признаци. На базата на сравнително-анатомичните доказателства за единството в строежа на организмите вътре в отделен клас гръбначни той започва да търси морфологично единство между животните от различни класове, използвайки метода на сравнителното изучаване на зародишите. Впоследствие този метод ляга в основата на ембриологичните доказателства за еволюцията и биогенетичния закон. За обосноваване на учението за единството в плана на строежа на животинския свят във \"Философия на анатомията\" (т. 1, 1818 г.) прилага разработената от него т. нар. синтетична морфология, опираща се на \"теорията на аналозите\". Учението му за единството в плана на организация на всички типове животни (без отчитане на качествените различия) е метафизично по своята същност, но спомага за утвърждаването в науката на идеята за единството на произхода. През 1830 г. в Парижката академия на науките се разгръща дискусия между него и Кювие, който отрича съществуването на връзки и преходи в организацията на животни от различни типове. Кювие упреква Жофроа Сент-Илер в каузализъм и пантеизъм. Сент-Илер създава учението за уродливостта като естествено придобито явление (\"Философия на анатомията\", т. 2, 1822 г.). Слага началото на експерименталната тератология, създава учението за аклиматизацията на животните, развито по-късно от неговия син. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.19", "title": "Денят 19 юни в световната история"}
{"url": "http://www.focus-news.net/news/2019/06/19/2671442/sofiya-v-doma-na-evropa-shte-se-provede-informatsionen-den-na-evropeyskiya-savet-za-inovatsii.html", "text": "От 9.30 часа в Дома на Европа на ул. \"Г. С. Раковски\" 124 ще се проведе Информационен ден, посветен на Европейския съвет за иновации. Това съобщиха от пресцентъра на  Представителството на ЕК в България . Събитието ще открият Христо Христов, заместник-ръководител на Представителството на Европейската комисия в България, и Милена Дамянова, директор на Дирекция „Наука” в Министерството на образованието и науката.  \r\nЕксперти от Европейската комисия и от България ще представят новите възможности за финансиране в рамките на пилотната програма на създадения Европейски съвет за иновации.  \r\nСред участниците ще бъдат заместник-министърът на образованието и науката Карина Ангелиева и Кийт Секейра, Старши съветник на комисаря по въпросите на изследванията, науката и иновациите Карлош Моедаш.", "date": "2019.06.19", "title": "София: В Дома на Европа ще се проведе Информационен ден на Европейския съвет за иновации"}
{"url": "http://www.focus-news.net/news/2019/06/19/2671444/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондентът на  Радио „Фокус” – Варна . В Добрич продължава работата по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, тихо е, температурата на въздуха е около 19 градуса.  \r\nЖулиета НИКОЛОВА", "date": "2019.06.19", "title": "Добрич: Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/06/19/2671447/api-dvizhenieto-mezhdu-km-125-i-km-129-na-pat-ii-86-srednogortsi-rudozem-shte-se-regulira-sas-svetofar.html", "text": "Движението между км 125 и км 129 на път II-86 Средногорци - Рудозем ще се регулира със светофар. Това съобщиха от пресцентъра на  Агенция \"Пътна инфраструктура\" . От 6.00 часа до 8.00 часа преминаването през отсечката за всички видове моторни превозни средства ще се регулира със светофарна уредба.  \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.06.19", "title": "АПИ: Движението между км 125 и км 129 на път II-86 Средногорци - Рудозем ще се регулира със светофар"}
{"url": "http://www.focus-news.net/news/2019/06/19/2671449/sport-brazilkata-marta-stana-realizator-nomer-1-na-svetovni-finali.html", "text": "Бразилската футболистка Марта стана реализатор №1 на световни първенства, като изпревари легенда като бившия германски национал Мирослав Клозе и Роналдо (Феномена).Марта се разписа за победата над Италия на световното във Франция, като реализира дузпа в 74-ата минута. Това бе нейн 17-и гол на шампионати на планетата. 33-годишната в момента бразилка участва за пети път на световни финали. Клозе е постигнал своите 16 гола за четири участия. При дамите втора след Марта във вечната ранглиста е германката Биргит Принц с 14 попадения, също постигнати от пет участия.", "date": "2019.06.19", "title": "Спорт: Бразилката Марта стана реализатор номер 1 на световни финали"}
{"url": "http://www.focus-news.net/news/2019/06/19/2671450/stara-zagora-zapochva-zapisvaneto-na-parvoklasnitsi.html", "text": "Графикът за записване на първокласници от втори етап на класирането беше променен, заради провеждане на Национално външно оценяване по математика на учениците от седми клас на 19 юни от 9.00 часа, съобщи Иванка Сотирова, зам.-кмет на Община Стара Загора. Това съобщиха от пресцентъра на  Общината . В училищата, в които се провежда изпит, записването на първокласници ще стартира от 13.00 часа на 19 юни.", "date": "2019.06.19", "title": "Стара Загора: Започва записването на първокласници"}
{"url": "http://www.focus-news.net/news/2019/06/19/2671448/pregled-na-osnovnite-temi-v-dobrudzhanskiya-pechat.html", "text": "„Шансът на Пламен Николов за окръжен прокурор вече е 33%“,  съобщава на първа страница вестник  „Добруджанска трибуна“ . Революция срещу началника, двама от подчинените му са готови на пряк концептуален сблъсък с него, твърдят запознати с тримата кандидати шефове на държавното обвинение в Добруджа. Фактът, че двамата подчинени са се осмелили да оспорят лидерството на сегашния шеф е тълкуван от запознати като революция срещу началника, коментира вестникът. „За 51-ви път Община Добричка организира уникален фестивал“, съобщава изданието. Организатор и домакин на фолклорния събор „Песни и танци от слънчева Добруджа“ - Дебрене е Община Добричка. Ръководството, координацията и контролът се осъществяват от организационен комитет с председател кмета на Община Добричка. „Местността славната Канара“ край село Дебрене е известна като хайдушко сборище на Хайдут Пейо Буюклията и дружината му. На това място през 1968 година възниква фолклорен събор като спонтанна инициатива на местната културна общност. В рубриката „Новини“ - „МВР назначи спец операция заради серията тежки катастрофи в страната“. Акцията тече и в област Добрич. Ще бъде засилен контролът на скоростта, на правоспособността на шофьорите, ползването на колани и детските системи, както и отнемането на предимство на пешеходците. „Избират кралица на лавандулата в Генерал Тошево“, съобщава изданието. Традиционният фестивал ще се състои на 22 юни тази година. Програмата започва от 16.00 часа на площада.", "date": "2019.06.19", "title": "Преглед на основните теми в добруджанския печат"}
{"url": "http://www.focus-news.net/news/2019/06/19/2671439/nachalnikat-na-otbranata-general-andrey-botsev-shte-nablyudava-zaklyuchitelniya-etap-na-uchenieto-otveten-udar-2019-g-na-poligon-novo-selo.html", "text": "Началникът на отбраната генерал Андрей Боцев ще наблюдава заключителния етап на тактическото учение с бойни стрелби „Ответен удар 2019 г.“, което се провежда на учебен полигон „Ново село“. Това съобщиха от пресцентъра на  Министерство на отбраната . В него участват над 600 военнослужещи от Сухопътните войски и Военновъздушните сили на Българската армия. Те са от състава на 2-ра механизирана бригада, танкова рота от Центъра за подготовка на специалисти и авиобаза „Крумово“. В учението са включени също една механизирана рота от Сухопътните сили на САЩ, един пехотен взвод от Албания, един пехотен взвод от Северна Македония и танков взвод и вертолети за непосредствена авиационна поддръжка от Гърция. Учението е планирано под ръководството на  командира на Сухопътните войски генерал-майор Михаил Попов. Офицер провеждащ учението е командирът на 2-ра механизирана бригада бригаден генерал Костадин Кузмов, а директор на учението е заместник-командирът на 2-ра механизирана бригада полковник Недялко Ников. \r\nВзаимодействието на участващите военни формирования в изпълнението на задачи, характерни за съвместна отбранителна операция, ще наблюдават също генерал-адютантът на Националната гвардия на щата Масачузетс генерал-майор Гари Кииф, началникът на Генералния щаб на армията на Северна Македония генерал-лейтенант Васко Гурчиновски и началникът на Главния щаб на Сухопътните войски на Гърция генерал-лейтенант Георгиос Камбас.  \r\nВ деня за високопоставени гости на учението „Ответен удар 2019 г.“ са поканени да присъстват президентът и върховен главнокомандващ на Въоръжените сили на Република България Румен Радев, народни представители, посланици, военни аташета и висши офицери от армиите на страните-участнички.", "date": "2019.06.19", "title": "Началникът на отбраната генерал Андрей Боцев ще наблюдава заключителния етап на учението „Ответен удар 2019 г.“ на полигон „Ново село“"}
{"url": "http://www.focus-news.net/news/2019/06/19/2671430/mkd-makedoniya-albanskiyat-prezident-se-zakani-da-izkara-voyskata-na-ulitsata.html", "text": "Албанският президент Илир Мета на среща с посланиците на страните-членки на Европейския съюз заяви, че в длъжността си на върховен главнокомандващ ще изкара войската на улицата, ако има опит за провеждане на местните избори в страната на 30 юни, които той отложи,  предава скопското електронно издание  „МКД“ . \r\nСпоред албанския ежедневник Shqip, албанският държавен глава е казал, че е получил информация от чуждестранни служби, че ако се стигне до провеждане на вота ще бъдат организирани размирици по улиците на градовете, а той, като президент, не може да допусне това. \r\nСрещата, проведена с посланиците на страните-членки на ЕС, продължи два часа и бе посветена на политическата криза в страната, особено на решението му да отложи изборите. \r\nМета изпрати писмо до посланиците във вторник, в което обяснява причините за отлагането на изборите, като добави, че „албанците няма да гласуват на 30 юни“. \r\nВ писмото той оцени решението на управляващата Албанска социалистическа партия за импийчмънт като преврат. \r\nМета, наред с други неща, обеща да се опита да събере албанския премиер Еди Рама и лидера на основната опозиционна албанска Демократическа партия Лулзим Баша на масата за преговори, за да намерят решение. \r\nАко успее в това, както се съобщава, той ще помоли опозицията да се откаже от насрочения за 21 юни протест на „албанската обединена опозиция“. \r\nПревод и редакция:", "date": "2019.06.19", "title": "„МКД“ (Македония): Албанският президент се закани да изкара войската на улицата"}
{"url": "http://www.focus-news.net/news/2019/06/19/2671445/pravoslavnata-tsarkva-chestva-sv-paisiy-hilendarski.html", "text": "Православната църква чества св. Паисий Хилендарски. По този повод от 09:30 часа, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Николай“, гр. Самоков, ще оглави Негово преосвещенство Белоградчишки епископ Поликарп - викарий на Софийския  митрополит, предаде репортер на  Агенция „Фокус“ . Със света Литургия  от 9.00 часа, ще бъде отбелязан и храмовия празник на църквата „Св. Паисий Хилендарски“, гр. София, в двора на 67-мо основно училище. \r\nНикола ПЕТКОВ", "date": "2019.06.19", "title": "Православната църква чества св. Паисий Хилендарски"}
{"url": "http://www.focus-news.net/news/2019/06/19/2671451/oon-rekordnite-708-miliona-dushi-sa-migranti-ili-bezhantsi-v-kraya-na-2018.html", "text": "Повече от 70 милиона души се смятат за мигранти или бежанци в края на 2018 година, съобщиха от ООН в сряда, предава  AFP . \r\nВ годишния си доклад за световните тенденции Агенцията на ООН за бежанците (ВКБООН) определи стойността от 70,8 милиона като \"консервативна\", особено поради факта, че броят на хората, избягали от разрушителната криза във Венецуела, е недооценен. \r\nПревод и редакция:", "date": "2019.06.19", "title": "ООН: Рекордните 70,8 милиона души са мигранти или бежанци в края на 2018"}
{"url": "http://www.focus-news.net/news/2019/06/19/2671452/sofiya-vavezhda-se-vremenna-organizatsiya-na-dvizhenieto-za-remont-na-mostovo-saorazhenie-za-kv-krivina.html", "text": "Въвежда се временна организация на движението за ремонт на мостово съоръжение за кв. „Кривина” в София. Това съобщиха от пресцентъра на  Столична община . До 9 юли 2019 г. се забранява влизането на пътни превозни средства по мостово съоръжение за кв. „Кривина”, премостващо път II-18 Софийски околовръстен път при км 28+898.  \r\nЗа същия период от време се променя маршрутът на автобусна линия №14 както следва:  \r\n- в посока Гара Искър: от автостанция „Изток” по маршрута си до спирка с код 2510 „По желание” на Кривински път преди Околовръстен път, през ТИР-паркинга надясно по Околовръстен път, през пътния възел влиза по ул. „Васил Левски” в село Казичене, наляво по ул. „Цар Борис III” до крайната станция на автобусна линия № 8 в с. Кривина, обратен завой, връщане през село Кривина, наляво по ул. „Васил Левски” и по маршрута си през село Казичене до гара Искър; \r\n- в посока автостанция „Изток”: от гара Искър по маршрута си през село Казичене и до спирка с код 1542 „Село Кривина”, обратен завой на крайната станция на автобусна линия № 8, обратно през село Кривина, по ул. „Васил Левски”, през пътния възел при село Казичене надясно по Околовръстен път и през пътния възел при бул. „Ботевградско шосе” наляво по бул. „Ботевградско шосе” по маршрута си до автостанция „Изток”.  \r\nРазкрива се временна автобусна линия №15 с маршрут: от автостанция „Изток” по маршрута на автобусна линия № 14 до спирка с код 2510 „По желание”, обратен завой на ТИР-паркинга и по маршрута на автобусна линия № 14 до автостанция „Изток”.", "date": "2019.06.19", "title": "София: Въвежда се временна организация на движението за ремонт на мостово съоръжение за кв. „Кривина”"}
{"url": "http://www.focus-news.net/news/2019/06/19/2671446/kiril-dobrev-bsp-edinstveniyat-pat-pred-bsp-e-da-bade-moderna-i-demokratichna-lyava-partiya.html", "text": "Конгресът подкрепи реформите и политиките, водени от Корнелия Нинова. БСП няма път назад. Желанието на редовите членове е тя да бъде модерна, демократична лява партия. Това заяви зам.-председателят на БСП Кирил Добрев пред БСТВ, съобщиха от пресцентъра на  БСП . По думите му две групи са се обединили и са смятали, че Конгресът ще бъде решаващ, за да се промени линията на БСП. „За разцепление говореха наши колеги и другари, които дори са имали честта да управляват партията, водили са БСП през трудни моменти. Заради нереализирани амбиции бяха решили, че е дошъл краят на БСП. Това беше единият кръг от хора“, обясни Добрев. Той подчерта, че другата група е бизнес-олигархичният кръг, като акцентира, че БСП е единствената партия, която принадлежи на поколения членове и симпатизанти. „Всяка една обществена поръчка в България е направена за някого. Всеки от някого печели. Партия, която разкрива този модел на управление – тя не е нужна на никого. Тези две групи решиха, че могат да пробият БСП, да я купят – но това не се случи“, отбеляза още зам.-председателят на БСП. Той коментира, че с промените в партията тези хора не могат вече да бъдат народни представители, нямат влияние в партията или са им спрени каналите за финансов ресурс и констатира, че явно трудно се свиква с идеята, че вече има приемственост и път за младите хора в БСП.   \r\n„Имаше смислени изказвания и Конгресът не беше излишен – той ясно потвърди линията, по която БСП върви през последните години“, каза още той. По повод прекия избор на председател, Добрев коментира, че има все по-голяма разлика между елита и редовите членове на БСП. Последните имат едно мнение и то се разминава съществено с това на делегатите или членовете на Националния съвет, които ги представляват и по думите му няма нищо по-демократично от това - всеки един член да има глас в избора на председател.  \r\n„Наближават местни избори - ако досега партията работеше за нас, сега елитът трябва да работи за общинските организации”, заяви Добрев.  \r\n„Аз съм компромисен човек, винаги протягам ръка. Мислех, че каузата за промяната на системата, каузата за БСП е по –силна от личния интерес на определени членове. Различията в Националния съвет проличаха преди година-година и половина. Там идеята не е да стигнем до общо решение, а персонално да се отмъсти на определен човек. Много ми е мъчно, аз ги познавам вече 40 години“, коментира той. Добрев отбеляза, че в БСП нямат подготвени млади хора, липсва едно цяло поколение в партия, защото някои хората са считали, че могат да управляват до края на живота си и не са подготвили свои заместници\", заяви още той.  \r\n„БСП е единствената алтернатива, но обществото още не може да ни припознае като такава. Трябва да преборим страха си. На тези Европейски избори вратата леко се отвори. В големите градове имаме добри резултати - там, където хората са по-скоро анонимни. В малките градове – обратно“, коментира Добрев и припомни за случай, в който на семейство след изборите му е бил спрян токът, т.е. кметът на селото е знаел кой за кого гласува.  \r\n„БСП е модерна лява партия, демократична – това го показаха нейните членове и делегати на Конгреса. Те предпочетоха прекия избор на председател, вместо да се върнат назад. Идейният разговор на опозицията стана безпочвен”, каза още той.  \r\nПо повод намаляването на партийната субсидия на един лев, Кирил Добрев заяви: „Това е краят на демокрацията. Начинът, по който се финансират партиите днес е най-честен и прозрачен. Ние искаме изсветляване на икономиките, а хвърляме партиите в сивия сектор“. По думите му по този начин бизнес групи и олигархични кръгове ще могат да си пазаруват партии и да ги издържат. Той попита още кой би финансирал официално опозиционна партия „Това не е сериозно. Добре е да се проведе разговор върху нивата на субсидиите, но демокрацията няма цена“, изрази мнение Добрев.   \r\n„Войната срещу БСП е чрез много механизми. Да им спрем парите и да видим какво ще правят на местните избори. След като не можаха да превземат БСП отвътре и отвън – решиха да ни спрат парите.  Ще си направим Бузлуджа- тя ще бъде силна, ще си направим и местните избори“, посочи Кирил Добрев.", "date": "2019.06.19", "title": "Кирил Добрев, БСП: Единственият път пред БСП е да бъде модерна и демократична лява партия"}
{"url": "http://www.focus-news.net/news/2019/06/19/2671456/kyustendil-yavor-mitov-ot-regionalen-istoricheski-muzey-shte-predstavi-peshterata-kray-selo-garbino-na-nauchna-konferentsiya-v-rilskiya-manastir.html", "text": "Явор Митов от Регионален исторически музей ще представи пещерата край село Гърбино на научна конференция в Рилския манастир. Това съобщи за  Радио „Фокус” – Кюстендил  историкът към Регионален исторически музей – Кюстендил Явор Митов. Научната конференция се организира по случай 550 години от връщането на мощите на преподобни Йоан Рилски от Търново в Рилския манастир и се провежда в Иконната галерия на манастира. Участниците дискутират върху различни измерения на огромното влияние на Рилския чудотворец и неговата света обител върху духовния живот по българските земи, за почитта към него сред други народи, за присъствието му в живота на българските християни днес. Явор Митов ще представи доклад на тема „Пещерата на Свети Йоан Рилски край село Гърбино, Кюстендилско”. Пещерата в местността Светата вода на село Гърбино, известна под името „Пещерата на св. Йоан Рилски“ днес предизвиква интереса на много поклонници и туристи, а техният брой нараства постоянно. Скалната ниша се намира на около 2 км от селото по поречието на река Струма. Според местна легенда и някои исторически податки през X век в пещерата е живял големият български светец Йоан Рилски. Легендата гласи, че напускайки село Скрино, отшелникът обикалял известно време из пустите места и манастирите край Струма и Витоша, като най-напред се спрял при Земенския пролом на река Струма до пещерата край село Гърбино. В нея той живял известно време, като се отдал на молитва и уединение. По нишата на пещерата се стича вода, която се събира в кладенче. Тя се смята за лековита. При пещерата на празника на св. Йоан Рилски на 19 октомври се събира населението от околните села на служба с курбан. \r\nВенцеслав ИЛЧЕВ", "date": "2019.06.19", "title": "Кюстендил: Явор Митов от Регионален исторически музей ще представи пещерата край село Гърбино на научна конференция в Рилския манастир"}
{"url": "http://www.focus-news.net/news/2019/06/19/2671457/sliven-tri-investitsionni-proekta-za-proizvodstvo-na-energiya-ot-smeseno-izgaryane-na-otpadatsi-priroden-gaz-i-vaglishten-prah-sa-podadeni-v-obshtinata.html", "text": "В Община Сливен има подадени три инвестиционни проекта на юридически лица, които ще произвеждат енергия от смесено изгаряне на отпадъци (RDF гориво), природен газ и въглищен прах. Това съобщиха от отдел „Екология“ на  Общината . \r\nВъв връзка с изискванията на Наредбата за условията и реда за извършване на оценка на въздействието върху околната среда, Община Сливен ще обявява всички инвестиционни предложения на интернет страницата си в раздел „Околна среда/Процедури по ОВОС“. \r\nПодробности и информация за предложенията може да прочетете на интернет страницата на община Сливен, както и може да подавате становища до 30 юни 2019 г. в община Сливен и в РИОСВ – Стара Загора, както и на официалните е-mail адреси. \r\nПериодът от 17 до 24 юни е обявен за Европейска седмица за устойчива енергия, която цели със срещи и информираност на гражданите да задейства обществеността към чиста енергия, която не замърсява околната среда. През последните години започна преразглеждане на източниците на енергия, както и възможността за индивидуални проекти за осигуряване на енергия. В Европа хората, общностите, градовете и местните власти са начело на енергийния преход и все повече контролират и произвеждат собствена енергия от ВЕИ /възобновяеми източници на енергия/ и насърчават прехода към по-справедлива и децентрализирана енергия. Европейският съюз издаде няколко директиви, с които се разглеждат алтернативите за осигуряването на енергия от възобновяеми източници, както и възможността за тяхното финансиране на отделни хора, групи, общности и др. \r\nПроизводството на чиста енергия, която не замърсява атмосферния въздух, околната среда и не създава риск за човешкото здраве, е главен приоритет на ЕС. В България успоредно с алтернативите за ВЕИ се стартира и смесено изгаряне на отпадъци с въглищен прах в топлоенергийните централи.", "date": "2019.06.19", "title": "Сливен: Три инвестиционни проекта за производство на енергия от смесено изгаряне на отпадъци, природен газ и въглищен прах са подадени в Общината"}
{"url": "http://www.focus-news.net/news/2019/06/19/2671458/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена e опасността от падащи камъни в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. Към този момент трафикът в областта е нормално натоварен. През изминалата нощ няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи.  \r\nДенис НИКИФОРОВ", "date": "2019.06.19", "title": "Благоевград: Повишена e опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/06/19/2671453/kyustendil-979-sedmoklasnitsi-ot-oblastta-tryabva-da-se-yavyat-na-natsionalnoto-vanshno-otsenyavane-po-matematika.html", "text": "979 седмокласници от областта трябва да се явят на националното външно оценяване по математика. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът за седмокласниците се провежда в 26 учебни заведения. Осигурени са  квестори от училищата в област Кюстендил, видеонаблюдение и дежурство от представители на ОДМВР – Кюстендил. Изпитът започва в 9.00 часа. Равнището на компетентностите на седмокласниците се проверява чрез тест с общо 25 задачи. Времетраенето е 150 минути. Включени са 17 задачи, които са със структуриран отговор с четири възможности за отговор, от които само един е правилен, както и 5 задачи с кратък свободен отговор – числов, символен или словесен, от учениците се изисква да напишат свободни отговори, без да привеждат своето решение. Изпитът съдържа и 3 задачи с разширен свободен отговор – учениците трябва да опишат и да аргументират изпълнението на определена математическа задача с аналитико-синтетичен характер. Максималният брой точки от теста е 100. \r\nВенцеслав ИЛЧЕВ", "date": "2019.06.19", "title": "Кюстендил: 979 седмокласници от областта трябва да се явят на националното външно оценяване по математика"}
{"url": "http://www.focus-news.net/news/2019/06/19/2671459/kyustendil-vazpitanitsite-na-shkolata-po-izobrazitelno-izkustvo-kam-chitalishte-bratstvo-predstavyat-godishnata-si-izlozhba.html", "text": "Възпитаниците на школата по изобразително изкуство към читалище „Братство” представят годишната си изложба. Това съобщи за  Радио „Фокус” – Кюстендил  Иван Андонов, председател на читалището. Изложбата ще бъде представена от 17.00 часа във фоайето на културната институция. Изложбата съдържа най-добрите рисунки на възпитаниците на детската школа, които те са творили през изминаващата учебна година. Децата са рисували с разнообразни техники. Те ще получат грамоти и награди. Децата ще покажат и своите летни фантазии в живописната изложба. \r\nВенцеслав ИЛЧЕВ", "date": "2019.06.19", "title": "Кюстендил: Възпитаниците на школата по изобразително изкуство към читалище „Братство” представят годишната си изложба"}
{"url": "http://www.focus-news.net/news/2019/06/19/2671460/plovdiv-zapochvat-paisievite-dni-v-asenovgrad.html", "text": "Започват Паисиевите дни в Асеновград. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска. Предстоящата тридневна културна програма е под надслов „Ти, българино, не се мами, знай своя род и език и се учи на своя език!”. Събитията започват от 09.00 часа днес с „Ден за Паисий“ в лятната музейна школа в Старинното училище „Свети Георги“. „Там децата, които са част от лятната музейна школа на Историческия музей ще си спомнят за Паисий с помощта на музейните специалисти“, каза Марковска. Програмата днес включва и самостоятелен рецитал на Виктория Стефанова от литературен клуб  „Орфей” към Народно читалище (НЧ) „Св. преп. Паисий Хилендарски” под надслов „…и фърлаше тайно през мрака тогаз най-първата искра в народната свяст“. Събитието ще се проведе в Градската библиотека от 18.00 часа. \r\nНа 20 юни Паисиевите дни продължават с поклонение пред паметната плоча на Паисий Хилендарски пред параклис „Св. Козма и Дамян” и „Св. Стефан”. Поклонението ще се състои от 09.00 часа, като ще бъде съпътствано от литературна програма с участието на  Елена Славкова и Гинка Алексиева от литературен клуб „Орфей” към НЧ „Св. преп. Паисий Хилендарски”. За времето от 10.00 до 14.00 часа в Градския парк на ул. „Цар Освободител“ ще се проведе читалня на открито, която ще включва интерактивна програма за малки и големи с кастинг за книги и арт работилници. „Това събитие се организира от Градската библиотека. За първи път го правим и се надяваме да има интерес, както и да се включат хора, намиращи се в парка в този момент“, коментира Милена Марковска. \r\nПаисиевите дни ще приключат на 21 юни с представяне на юбилейното издание на „Рибен буквар“ на д-р Петър Берон  в Градската библиотека. Събитието ще започне в 14.00 часа и е под надслов „Словото на първите будители”. „Тази година се навършват 220 години от рождението на д-р Петър Берон и съответно 195 години от издаването на „Рибен буквар“. Поканили сме ученици от града, които ще се включат в програмата. Най-активно участие ще вземат учениците от ПГ „Цар Иван Асен II“ в Асеновград. Ще видим това уникално библиографско издание, което включва фототипните текстове и съответно вариант с новата азбука. Учениците ще четат откъси от „Рибен буквар“, ще обсъдим ролята и делото на първите будители. След това всяко едно училище ще получи такава книга като подарък и спомен от програмата „Паисиеви дни‘ 2019“, каза директорът на Градската библиотека Милена Марковска. \r\nТони МИХАЙЛОВ", "date": "2019.06.19", "title": "Пловдив: Започват Паисиевите дни в Асеновград"}
{"url": "http://www.focus-news.net/news/2019/06/19/2671463/stara-zagora-v-obshtinata-shte-se-provede-preskonferentsiya-vav-vrazka-s-predstoyashtoto-predstavyane-na-operata-trubadur.html", "text": "На 7 юли от 21.00 часа на стадион „Берое“ Държавна опера - Стара Загора ще представи грандиозен спектакъл на операта „Трубадур“ от Джузепе Верди. В Общината ще се проведе пресконференция във връзка с предстоящото представяне на операта. Това съобщиха от пресцентъра на  Община Стара Загора . Пресконференцията ще се състои от 11.00 часа днес в Зала 2 на Община Стара Загора. Ще присъства творческият състав на Държавна опера - Стара Загора в лицето на Огнян Драганов - режисьор, Денис Иванов - костюмограф, Елена Баръмова и Даниела Дякова - солисти. \r\nПродукцията се подготвя специално за четвъртото издание на „Опера на стадиона“. „Трубадур” е сред най-обичаните и очаквани винаги с интерес оперни заглавия на гениалния италиански композитор Джузепе Верди. Неслучайно „Трубадур” е второто оперно заглавие, което е поставено на сцената на Старозагорската опера, след нейното създаване през 1925 година. \r\nОт началото си Опера на стадиона се реализира с изключителното съдействие на Община Стара Загора. На пресконференцията ще присъства и заместник-кметът на Община Стара Загора Иванка Сотирова.", "date": "2019.06.19", "title": "Стара Загора: В Общината ще се проведе пресконференция във връзка с предстоящото представяне на операта „Трубадур“"}
{"url": "http://www.focus-news.net/news/2019/06/19/2671464/sliven-kmetat-stefan-radev-poluchi-pozdravitelen-adres-ot-bolgradskata-gimnaziya-g-s-rakovski-za-organiziraniya-blagotvoritelen-kontsert-za-160-ata-godishnina-na-uchilishteto.html", "text": "Благодарности за организирания в Сливен благотворителен концерт за 160-ата годишнина на Болградската гимназия „Г. С. Раковски“ се отправят към кмета Стефан Радев в поздравителен адрес от директора Снежана Корич. Това съобщиха от пресцентъра на  Община Сливен . \r\nТя благодари на Община Сливен и всички приятели на училището, които са подкрепили благородната инициатива. Концертът се състоя през 2018 година, когато се навършиха 160 години от откриването на гимназията – първото средно българско училище, което се намира в град Болград, Одеска област, Украйна. Организатори на концерта бяха Община Сливен и фондация „Памет“. \r\n„Благодарение на вашата отдаденост и подкрепа младото поколение претворява идеите и потенциала си в оригинални, мащабни и социално значими инициативи. Високо оценяваме грижата ви за поддържане на доброто образователно равнище на българската диаспора в Украйна и в частност на възпитаниците на Болградската гимназия. За нас е чест да работим с толкова родолюбиви, всеотдайни и безкористни съмишленици като вас – хора, отдали сърцето и времето си на каузата на образованието и възпитанието на българските деца в името на бъдещето ни“ пише в поздравителния адрес. \r\nСнежана Корич беше приета от зам.-кмета Пепа Чиликова. На срещата присъстваха още директорката на гимназията в село Городне, Болградски район –  Мария Пинти, Иван Иванов – председател на Обществения съвет за сътрудничество с бесарабско-таврийската диаспора, Ана Колева – председател на фондация „Памет“, доц. Господин Стефанов и лауреатите от конкурса на тема „Към корените на предците – история, традиции, образование, култура”, организиран от Областна администрация – Сливен, Община Сливен и Фондация „Памет“.", "date": "2019.06.19", "title": "Сливен: Кметът Стефан Радев получи поздравителен адрес от Болградската гимназия „Г. С. Раковски“ за организирания благотворителен концерт за 160-ата годишнина на училището"}
{"url": "http://www.focus-news.net/news/2019/06/19/2671455/blagoevgrad-2-736-uchenitsi-ot-oblastta-tryabva-da-se-yavyat-na-natsionalnoto-vanshno-otsenyavane-po-matematika-sled-7-i-klas.html", "text": "2 736 ученици от област Благоевград трябва да се явят на националното външно оценяване по математика след 7-и клас. Това съобщи за  Радио „Фокус“ – Пирин  Методи Попов, началник на отдел „Инспектиране и организационно-методическа дейност“ към Регионално управление на образованието – Благоевград. Изпитът ще се провежда в 86 училища, като ще започне в 09.00 часа. За да бъдат допуснати до него учениците трябва да бъдат в училищата в 08.30 часа и да носят служебна бележка, както и документ за самоличност. Малките матури по математика включват 25 задачи, част от които са с отворен отговор.  \r\nНа 21 юни предстои провеждането на национално външно оценяване по чужд език, което не е задължително. \r\nНа първата матура за седмокласниците по български език и литература, която се проведе на 17 юни, се явиха 2 632-ма ученици, тоест 104 деца са отсъствали. Изпитът премина спокойно и без инциденти. \r\nЛивия НИНОВА", "date": "2019.06.19", "title": "Благоевград: 2 736 ученици от областта трябва да се явят на националното външно оценяване по математика след 7-и клас"}
{"url": "http://www.focus-news.net/news/2019/06/19/2671461/burgas-normalno-se-osashtestvyava-dvizhenieto-na-teritoriyata-na-oblastta.html", "text": "Нормално се осъществява движението на територията на областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътните настилки са нормално проходими.  \r\nИнтензивен е трафикът в град Бургас. Натоварено е движението по централните градски булеварди „Стефан Стамболов“, „Демокрация“ и „Тодор Александров“. Интензивно се осъществява движението по бул. „Захари Стоянов“ в ж.к. „Меден Рудник“ и по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.06.19", "title": "Бургас: Нормално се осъществява движението на територията на областта"}
{"url": "http://www.focus-news.net/news/2019/06/19/2671462/blagoevgrad-s-poreditsa-ot-sabitiya-v-bansko-shte-badat-pocheteni-zhivotat-i-deloto-na-paisiy-hilendarski.html", "text": "Всяка година на 19 юни Банско се прекланя пред живота и делото на Паисий Хилендарски. Това съобщиха от пресцентъра на  Община Банско . В рамите на тържествата по случай 297 години от рождението му, 57 години от канонизацията на Паисий и 257 години от написването на „История славянобългарска” в църквата „Света Троица” от 08.00 часа ще бъдат отслужени Утринно богослужение и Божествена света Литургия. \r\nВ 10.30 часа пред мемориала на св. Паисий Хилендарски, Георги Икономов и общественици от града ще положат цветя в знак на преклонение пред българския народен будител и духовник. Там ще прозвучат и словата в памет на Паисий. \r\nВ 11.00 часа в Духовно-исторически център „Паисий Хилендарски“ кметът на Общината ще постави началото на препис на „История Славянобългарска”. Желаещите също ще могат да се включат в преписа.  \r\nВсеки, който иска да влезе в „историята на историята”, може да го направи до 19 юни 2020 година, а този препис ще бъде съхраняван за поколения напред в Музеен комплекс – Банско.", "date": "2019.06.19", "title": "Благоевград: С поредица от събития в Банско ще бъдат почетени животът и делото на Паисий Хилендарски"}
{"url": "http://www.focus-news.net/news/2019/06/19/2671465/pregled-na-osnovnite-temi-v-burgaskiya-pechat.html", "text": "„Животновъдите ще получат 26.3 млн. лева de minimus“ е заглавие от днешния брой на вестник  „Черноморски фар“ . Ресурс от 26 300 000 лв. по помощта de minimus утвърди Управителният съвет на ДФ „Земеделие“ за животновъдите, отглеждащи крави и юници, биволи, овце-майки и кози-майки. Така бюджетът на фонда, предвиден за „Държавни помощи“ се увеличава от 145 000 000 на 171 300 000 лв.“, пояснява статията. „Засилен контрол на данъчните по морето“ е още едно заглавие от страниците на вестника. Във фокуса на НАП ще бъдат концесионерите, хотелиерите, апартхотелите и атракционите. Държавната и местната власт ще гарантират сигурността и спокойното протичане на активния летен туристически сезон по Южното Черноморие, пише още вестникът. „Кметът откри нова площадка в Меден рудник“ е друго заглавие от ежедневника. Жителите на на-големия комплекс ще могат да отдъхват в реконструираното пространство между блоковете 92, 93, 94 и 95 в зона „В“, уточнява статията. „Бургазлии от Лазур искат разширяване на „зелена зона“ е темата на деня в днешния брой на „Черноморски фар“. „Мъж със седем автомобила се вълнувал кога паркирането пред блока му ще се регулира“ е подзаглавието на материала. Хората от три блока са входирали са входирали писма до Общински съвет – Бургас, с които настояват да бъдат включени в платената зона, пише още вестникът.", "date": "2019.06.19", "title": "Преглед на основните теми в бургаския печат"}
{"url": "http://www.focus-news.net/news/2019/06/19/2671466/kyustendil-antichno-izkustvo-koli-i-dekoratsii-e-novata-tema-na-detskata-rabotilnitsa-na-regionalniya-istoricheski-muzey.html", "text": "„Антично изкуство – коли и декорации” е новата тема на детската работилница на Регионалния исторически музей. Това съобщи за  Радио „Фокус” – Кюстендил  експертът към културния институт Мирослава Таскова. По думите ѝ традиционната месечна работилница ще се проведе от днес до 21 юни от 14.00 до 18.00 часа. „Месечната ни работилница предлага изработване на декоративни апликации към трако-римски колесници и конска сбруя от глина по оригинални находки, ескпонирани в археологическата зала на музея. Темата за представяне на античното изкуство чрез коли и декорации е вдъхновена от изложената в музейното пространство трако-римска колесница от II - III в., която е почти напълно реставрирана като конструкция, благодарение на откритите в по-голяма степен метални части. Тя е от вида четириколка, използвана за пренос на товари. Досега на територията на античния град Пауталия и неговия регион са открити повече от 40 на брой коли. Наред с тях са открити и множество декорации към тях, както и апликации към конската сбруя. Те са част от тракийското изкуство и култура”, каза Мирослава Таскова. \r\nВенцеслав ИЛЧЕВ", "date": "2019.06.19", "title": "Кюстендил: „Антично изкуство – коли и декорации” е новата тема на детската работилница на Регионалния исторически музей"}
{"url": "http://www.focus-news.net/news/2019/06/19/2671467/kardzhali-dvizhenieto-po-pat-ii-59-karamfil-krumovgrad-ot-km-30-do-km-36-tryabva-da-se-osashtestvyava-s-povisheno-vnimanie-poradi-izvarshvane-na-remont.html", "text": "Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Това съобщиха за   Радио Фокус    от ОПУ-Кърджали. Обходните маршрути са по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338 до км 342 се извършва с повишено внимание поради ремонт на улично осветление в средна разделителна ивица в срок до 31 юни. \r\nДвижението по път II-59 Карамфил – Крумовград от км 30 до км 36 трябва да се осъществява с повишено внимание поради извършване на ремонт в срок до 31 юни. \r\nДарина ДЕЕНИЧИНА", "date": "2019.06.19", "title": "Кърджали: Движението по път II-59 Карамфил – Крумовград от км 30 до км 36 трябва да се осъществява с повишено внимание поради извършване на ремонт"}
{"url": "http://www.focus-news.net/news/2019/06/19/2671469/plovdiv-poradi-izgrazhdane-na-novo-kragovo-krastovishte-dvizhenieto-po-patya-karlovo-sopot-pri-km-254-v-posoka-sofiya-se-izvarshva-v-edna-lenta.html", "text": "Интензивен е трафикът на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“, „Освобождение“ и „Санкт Петербург“. Натоварено е движението и по входно-изходните артерии на града. Пътищата са сухи и нормално проходими. \r\nНатоварено движение се отчита и по основните направления в Пловдивска област, съобщиха от Областното пътно управление. Интензивен е трафикът по пловдивския участък на АМ „Тракия“ и по направленията Пловдив - Пазарджик, Пловдив - Карлово и Пловдив - Асеновград - Смолян. Пътищата на територията на областта са сухи и нормално проходими. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. За времето до 17.00 часа движението през тунелите на пътя Асеновград – Чепеларе ще се извършва в една лента поради почистване на стените, настилката и осветителните тела в съоръженията. Необходимо е шофьорите да карат внимателно и със съобразена скорост, като спазват стриктно поставената сигнализация. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим - Девин. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. \r\nТони МИХАЙЛОВ", "date": "2019.06.19", "title": "Пловдив: Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента"}
{"url": "http://www.focus-news.net/news/2019/06/19/2671471/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с ремонт на уличен водопровод в кв. „Ботунец“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: кв. „Кремиковци“ и кв. „Сеславци“. Със слабо налягане на водата ще бъде кв. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Радивоя“ ъгъла с ул. „Св. Георги Победоносец“.  \r\nВъв връзка с пресвързване на уличен водопровод на ул. „Паша Христова“ в кв. „Манастирски ливади - запад“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Паша Христова“ от ул. „Синанишко езеро“ до ул. „Борис Димовски“; ул. „Синанишко езеро“ от ул. „Мур“ до ул. „Богомил Райнов“ и ул. „Богомил Райнов“ №1, №2, №3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паша Христова“ ъгъла с ул. „Борис Димовски“.  \r\nВъв връзка с подмяна на сградно водопроводно отклонение на ул. „Велбъжд“ в кв. „Васил Левски“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Велбъжд“ от ул. „Поп Грую“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велбъжд“ №44А.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.19", "title": "\"Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/19/2671470/pregled-na-osnovnite-temi-v-starozagorskiya-pechat.html", "text": "За пръв път общинска детска градина в Стара Загора ще въведе обучение по метода на Монтесори, е водещо заглавие на вестник  „Старозагорски новини“ . От новата 2019/2020 учебна година Детска градина No 5 \"Мечо Пух\" в Стара Загора ще въведе обучение, възпитание и социализация на деца от Първа група по метода и педагогиката на Мария Монтесори. Работата ще се реализира от учители, които имат завършена следдипломна квалификация в Нов български университет на тема \"Въведение в Монтесори педагогиката при групова работа с деца в детска градина\". По данни на пресцентъра на Общината методът Монтесори е метод за възпитание още от най-ранна детска възраст, основан на практическите наблюдения и на научните открития на д-р Мария Монтесори, италиански лекар и педагог. Методът се прилага успешно вече повече от 100 години и печели популярност в цял свят. Заради приноса си към съвременното образование Мария Монтесори е номинирана три пъти последователно за Нобелова награда. Главното във философията на Монтесори е детето. В специална среда то усъвършенства своето физическо състояние, формира моторни и сензорни навици, съответстващи на възрастта му, придобива навици на базата на собствения опит. Педагогът само наблюдава детето и създава среда, в която то да може да се развива. Днес по света има над 20 000 Монтесори училища и хиляди детски градини, допълват от пресцентъра на Общината. Въпросът обаче е, след като този метод е толкова продуктивен и е известен от 100 години, защо досега не е въведен от МОН в българските детски градини и училища. Директорът на ДГ No 5 \"Мечо Пух\" Мариана Кутина коментира пред медията ни, че в България има редица детски заведения, които използват за обучение метода на Монтесори, основно частните, а старозагорската ДГ No 5 ще бъде първата общинска детска градина в Стара Загора, която ще го въведе през новата учебна година. Кутина уточни, че вече имат писмено разрешение от РУО - Стара Загора, за откриването на групата, която ще се обучава по метода Монтесори, но детското заведение още не е получило одобрението на родителите. Досега са били провеждани разговори с родители, като едни са приветствали въвеждането на метода, а други са заявявали, че нямат информация, тоест мнението е разнопосочно. \"Предстои провеждането на родителска среща за вземане на информационно съгласие\", увери Мариана Кутина.  \r\nЗапочна реставрацията на величествения лъв в България, e друго заглавие на всекидневника. На 18 юни започна реставрацията на бронзовия лъв на Паметника на свободата на историческия връх Шипка, съобщи директорът на НПМ \"Шипка - Бузлуджа\" д-р Чавдар Ангелов. Консервационно-реставрационни дейности се извършват от спечелилото обществената поръчка ДЗЗД \"Паметник Шипка 2019\", с което е сключен договор на стойност 111 000 лв. с ДДС. Те включват цялостното почистване на тежащата 28 т бронзова лъвска фигура, фугиране и обработка срещу корозия на носещата конструкция. Предвидено е демонтиране на част от единия крак на лъва и разбиване на бетона във вътрешността. Първият етап от дейностите включва изграждането на скеле около паметника с височина 31.5 м, което обаче няма да се захваща с анкерни болтове за каменните блокове. Проектът се реализира със средства, набрани чрез дарения в продължение на 2 години в рамките на дарителската инициатива на \"Билла България\" \"Ние обичаме България\". В нея се включиха стотици родолюбиви българи, на които изразяваме нашата огромна благодарност, уточни д-р Ангелов. Заради стартиралата реставрация временно ще бъде ограничен достъпът на посетителите във вътрешността на Паметника на свободата. Според директора на музея в хода на консервацията все пак ще има възможност туристите да разглеждат вътрешната експозиция, това ще става чрез специално защитен вход от северната част. Консервационно-реставрационните дейности ще продължат до 1 септември т.г. За последно реставрация и то частична на лъва е била правена през 1991 година от художника-реставратор Стефан Тъпанов.  \r\nСоциалистка от Казанлък за 49-ия Конгрес на БСП е заявила, че се срамува от безумното зрелище, което се разигра, посочва още изданието. „Срамувам се от безумното зрелище, което се разигра в неделя, на заседанието на 49 Конгрес на БСП. Зрелище, което бе спретнато от обезумяла председателка и демагогската й клика. Добре обмисленият сценарий, който прерасна в пагубен спектакъл на демагогията. За пореден път ръководството на БСП показа, че за тях няма никакво значение какво искат структурите в страната, редовите социалисти и симпатизанти. Срамувам се от тази грозна борба за запазване на постове, влияние, изродена до личностно унищожение. Не бе дадена и възможността на т.нар. опозиция да изрази позициите си. Но цинизмът на водещия Деница Златева не изненадва вече никой. Срамувам се от наглостта и безочието на тези \"герои\" на безумието. Срамувам се от целия този фалш и задкулисие. От усилията им да създадат механизъм за опорочаване на истинската същност на идеалите и ценностите. Всичко, което се случи на Конгреса, не само застрашава БСП. Нинова и кликата й погребаха БСП. Срамувам се от лъжите, които в понеделник изрече Нинова по bТV. В действителност образът на председателката се оказа много удобен за една цел - налагане и утвърждаване на господството на Нинова и ръководството. Опозицията била притискала структурите. Някой вярва ли на тази лъжа. Крадецът вика: \"Дръжте крадеца\". Не опозицията, а кликата на Нинова се втурна в битка срещу \"врага с партиен билет\" и да \"спасява\" лидера си. И от кого. От социалистите ли. От тези, които щом изразят позиция или се противопоставят на пагубните решения на ръководството, се изправят срещу безмилостните лъжи и клевети, сътворени от същите тези лакеи, готови да разкъсат и стъпчат всеки, който се изпречи на пътя им. Ако същите тези \"другари\" бяха положили и половината от усилията и енергията си за Евроизборите, вместо да спасяват Нинова, нямаше да ги загубим. Но това е друга тема. Какво следва. Със сигурност БСП няма да спечели никакви избори занапред. БСП е в политически шахмат - три години отвсякъде мат, а лидерът и кликата му не си отиват“, заявява Стела Кехайова, член на БСП – Казанлък.", "date": "2019.06.19", "title": "Преглед на основните теми в старозагорския печат"}
{"url": "http://www.focus-news.net/news/2019/06/19/2671472/burgas-obuchenie-po-alternativna-fizicheska-aktivnost-shte-se-provede-v-burgaskiya-svoboden-universitet.html", "text": "От 9.00 до 16 часа ще се проведе обучение по алтернативна физическа активност в катедра „Педагогика“ в Бургаския свободен университет. Това съобщиха от пресцентъра на  Община Бургас . Инициативата е част от общинската програма „Активни и здрави Бургас“.  \r\nОптималното здравословно състояние е сериозен дивидент от направена инвестиция в придобиването на знания и изграждането на трайни навици в ранна детска възраст. Културата на здравословен начин на живот е пряко свързана със самооценката и самочувствието, нивото на продуктивност и изява у човек. Доказано е, че навици за съзнателно дишане и движение, физическа и спортна дейност, изграждат здрава основа за разгръщане потенциала на децата и израстването им в добри, съзнателни и отговори граждани. Обучението е насочено към специалисти в Предучилищна и начална училищна педагогика. ЦЕЛ: Да се представят алтернативни и иновативни методи на физическа активност за деца и ученици на възраст между 3 и 10 години. Обучението включва теория и практика. Акцентира се на интерактивни занимания със спортно образователен характер на открито, с игри развиващи емоционалната интелигентност, двигателната култура, личностното израстване. Интеграцията на „Свободата на движение“ – практика включваща съзнателно дишане, разтягане и движение, в унисон с момента и емоцията. Лектори и водещи на практикум с доказани резултати в работата си с деца и подрастващи: Вели Аслан – „Дишането – ключът!“, Юлиян Казепов – „Дишай осъзнато!“; „Дишането и децата!“, Стоян Димитров – „Ученик – учител“; „Спорт и забава“, Гергана Брънзова – „Съзнание и тяло в едно“ ; „Свободата на движение“.", "date": "2019.06.19", "title": "Бургас: Обучение по алтернативна физическа активност ще се проведе в Бургаския свободен университет"}
{"url": "http://www.focus-news.net/news/2019/06/19/2671468/tass-tramp-obyavi-nachaloto-na-prezidentskata-si-kampaniya-za-2020-ta-godina-obzor.html", "text": "Президентът на САЩ във вторник официално обяви намерението си да се кандидатира за преизбиране на поста през 2020 година, използвайки вече донеслите му успех на предишните президентски избори лозунги за величието на Америка, както и риторика – ту популистка, ту конфронтационна – която намери горещ отклик сред неговите привърженици, предава  ТАСС . \r\n„С цялото си сърце, прилагайки всички сили - физически и психически - ще се стремим отново да направим Америка велика и наистина ще гарантираме величието на Америка“, каза той, обръщайки се към повече от 20 хиляди негови поддръжници в Орландо (щата Флорида). „Ето защо стоя пред вас и официално обявявам началото на моята кампания с цел да си осигуря втори мандат като президент на Съединените щати“. Кампания в режим нон-стоп \r\nФормално, изборният щаб на Тръмп продължи да работи, след като спечели изборите през ноември 2016 г., и два дни преди откриването в интервю за The Washington Post, той заяви, че лозунгът на кампанията за 2016 г.- „Да направим америка отново велика“, отново ще бъде използван в предизборната кампания за 2020 г. В деня на встъпването си в длъжност като президент на 20 януари 2017 г. Той е изпратил молба до Федералната избирателна комисия за намерението си да стане кандидат отново на изборите през 2020 г., а първото събитие от тази нова кампания беше организирано в Мелбърн, Флорида, през февруари 2017 г. , От април тази година щабът на кампанията на Тръмп вече е събрал над 28 милиона долара. \r\nРешението на Тръмп да обяви началото на предизборната кампания във Флорида не е направено случайно: този щат спада към „колебаещите се“, като Пенсилвания, Мичиган и Уисконсин, където позициите на демократите и републиканците са еднакво силни. Както се вижда от данните, публикувани на интернет страницата на Electronic Central, никой републикански кандидат все още не е успял да стане президент без победа в щата Флорида. На изборите през 2016 г. Тръмп спечели в този щат с минимална разлика. \r\nНе е случаен и моментът на обявяване на началото на предизборната кампания: преди четири години, почти на същия ден – 16 юни 2015 година – във фоайето на своята щаб квартира Trump Tower – Тръмп обяви началото на своята първа предизборна кампания. Момента на сегашното обявление е избран и с оглед на това да се вземе инициативата от демократите, които ще проведат първите телевизионни дебати на 20-те претенденти за поста държавен глава на САЩ на 26-27 юни в Маями (щата Флорида). Ако изборите бяха сега \r\nГоворейки за неговите политически съперници, Тръмп, отхвърляйки политическата коректност, ги обвини, че провеждат „разрушителна политика“. „Нашите опоненти - радикалните демократи - са водени от омраза и ярост“, каза той под одобряващия рев на трибуните, където хиляди хора държаха плакати с думите „Тръмп 2020“. „Те искат да ви навредят и да унищожат страната ни в тази форма, в която е. Това е неприемливо и не можем да го позволим“. „Ако искате да сложите край на тази корумпирана система веднъж завинаги, тогава елате на 3 ноември [2020] и гласувайте, гласувайте, гласувайте“, призова той. \r\nПодобна сурова реторика се обяснява с факта, че Тръмп вече е в позиция на догонващ. Както показват резултатите от анкета на 1001 потенциални гласоподаватели, публикувана на 16 юни от Fox News, ако изборите се проведат сега, Тръмп щеше да отстъпи на петте главни претенденти за президент на Демократическата партия. Бившият вицепрезидент на САЩ Джо Байдън би победил Тръмп с 49% срещу 39%, а сенаторът от Върмонт Бърни Сандърс, който се състезаваше с Хилъри Клинтън за номинацията на Демократическата партия за президент през 2016 г., побеждава с 49% срещу 40%. Сенаторът от Масачузетс Елизабет Уорън щеше да спечели с марж от 2% (43% -41%), а калифорнийският сенатор Камала Харис и кметът на Саут Бенд (Индиана) Пит Бутджедж ще победи Тръмп с 1% от гласовете. Нивото на грешка в проучването се оценява на плюс или минус 3%. \r\nСпоред информацията на CBS, след публикуването на резултатите от тази анкета, няколко специалисти, провеждащи проучвания на общественото мнение по поръчка на Тръмп, са били уволнени. Републиканците няма да предизвикват Тръмп \r\nВ редиците на републиканците, 73-годишният Тръмп вече няма опасни съперници. Бившият губернатор на Масачузетс, 73-годишният Бил Уелд, който официално обяви намерението си да се бори за кандидатурата на републиканците за президент през април тази година, не може да се похвали с голяма популярност: според проучване на портала от края на април на Politico и изследователската служба Morning Consult, Уелд има подкрепата на  7% от републиканските избиратели, докато Тръмп на 78%. Бившият сенатор на Тенеси Боб Коркър и бившият губернатор на Охайо Джон Кейсик, които преди това не изключиха участието в предизборната кампания, не влязоха официално в битката, както бившият съперник на Тръмп за републиканската номинация за 2016 г. Карли Фиорина и бившият сенатор от Аризона Джеф Флейк. Икономически коз \r\nОчевидно, Тръмп разчита, че негов силен коз в настоящата кампания ще е икономиката: безработицата спадна до най-ниските си нива от 2000 година – 3,8%. Средната почасова заплата продължава да расте бавно и се е увеличила с 2,7% в сравнение с май миналата година. Но, както свидетелстват резултатите от неотдавнашно проучване на Университета Куинипак, по-малко от половината американски избиратели – 41% - считат, че това е заслуга на президента. Благоприятното положение на нещата в икономиката може да помогне на Тръмп да бъде преизбран, отбеляза във вторник телевизия CNBC, но само този фактор може да е недостатъчен за победа през 2020 година. \r\nСпоред Си Ен Ен, Тръмп е изправен пред изключително трудна предизборна кампания, тъй като ще трябва да се оправдава пред гласоподавателите за постоянните външнополитически кризи, за скандалите, които разтърсват администрацията му, за политиките срещу нелегалните имигранти и опитите за отмяна на здравноосигурителната програма Obamacare, а съперниците му демократи отново и отново ще се връщат на въпроса за разследването на специалния прокурор Робърт Мюлер относно твърденията за връзките на избирателния щаб на Тръмп с Русия през 2016 г. В същото време, в материала на Си Ен Ен се отбелязва, че никой не твърди, че Тръмп няма шанс да бъде преизбран, защото е постигнал много от обещаното на консервативните гласоподаватели. Предизборната кампания \r\nОфициалният старт на предизборната кампания в САЩ ще се проведе през февруари 2020 година. На 3 февруари в Айова ще се проведе среща на партийните активисти, на която те ще избират делегати, първо на местните партийни конференции на Демократическата партия, след това на държавната конференция, а след това и на националната конвенция. \r\nВ щата Ню Хемпшир, на 11 февруари, ще се проведат първите първични избори в страната, които се различават от изборите, тъй като избират делегати на националния конгрес, който ще се проведе на 13-16 юли 2020 г. в Милуоки (Уисконсин). Там ще бъде обявено името на противника на Доналд Тръмп в борбата за президентството. Друга разлика в срещите на партийните активисти от първичните избори е, че първите се организират от местните клонове на партиите, а последните - от избирателните комисии на отделните щати. \r\nРепубликанците ще проведат своя изборен конгрес от 24 август до 27 август 2020 г. в Шарлът, Северна Каролина. 59-тите президентски избори в САЩ ще се проведат на 3 ноември 2020 година. \r\nПревод и редакция:", "date": "2019.06.19", "title": "ТАСС: Тръмп обяви началото на президентската си кампания за 2020-та година (ОБЗОР)"}
{"url": "http://www.focus-news.net/news/2019/06/19/2671473/pazardzhik-dvizhenie-po-patya-s-debrashtitsa-s-tsrancha-pri-4-km-se-osashtestvyava-v-edna-lenta-poradi-remontni-deynosti-na-asfaltovata-nastilka.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движение по пътя с. Дебращица – с. Црънча при 4 км се осъществява в една лента поради ремонтни дейности на асфалтовата настилка и се регулира с пътни знаци. Трафикът по пътя от село Побит камък до град Сърница се осъществява с повишено внимание поради профилиране на банкети. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.19", "title": "Пазарджик: Движение по пътя с. Дебращица – с. Црънча при 4 км се осъществява в една лента поради ремонтни дейности на асфалтовата настилка"}
{"url": "http://www.focus-news.net/news/2019/06/19/2671475/veliko-tarnovo-remontni-deynosti-se-izvarshvat-po-patya-mezhdu-tvarditsa-i-elena-v-uchastaka-ot-km-47-do-km-48-dvizhenieto-se-osashtestvyava-v-edna-lenta.html", "text": "В едната лента се осъществява движението в участък от ул. „Климент Охридски“ във Велико Търново, като причината е свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, а времето – ясно и слънчево. Колони от автомобили има по улица „Магистрална“, която съвпада с отсечка от пътя София – Варна в района на Южен пътен възел, п.в. „Качица“ и по ул. „Беляковско шосе\". Натоварен е трафикът и покрай по-големите детски градини във Велико Търново. Полицейски служители следят за правилното протичане на движението в града. Патрули има на входовете и изходите на града.  \r\nДвижението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите да карат внимателно. В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на юни, а към момента трафикът се регулира със светофарна уредба. Ремонтни дейности се извършват по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЛуиза ТРАНЧЕВА", "date": "2019.06.19", "title": "Велико Търново: Ремонтни дейности се извършват по пътя между Твърдица и Елена, в участъка от км 47 до км 48 движението се осъществява в една лента"}
{"url": "http://www.focus-news.net/news/2019/06/19/2671478/api-vremenno-dvizhenieto-po-pat-ii-82-sofiya-samokov-v-rayona-na-pametnika-pri-km-76-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-82 София – Самоков в района на паметника при км 76 се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2019.06.19", "title": "АПИ: Временно движението по път II-82 София – Самоков в района на паметника при км 76 се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/06/19/2671474/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nОт 11:00 ч. до 16:30 ч. се спира движението между 125-ти и 129-ти км на път II-86 Средногорци – Рудозем за извършването на взривни работи в участъка. Обходният маршрут е по направлението: Средногорци – Смолян (кв. Устово – кв. Райково) – Рудозем и обратно. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nДвижението по пътя Средногорци-Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя разклон Черна – Вехтино се осъществява с повишено внимание в свободната лента, съобразно създадената организация на движение, поради ремонт на подпорни стени. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.19", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/19/2671477/smolyan-bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.19", "title": "Смолян: Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/06/19/2671481/pregled-na-osnovnite-temi-vav-velikotarnovskiya-pechat.html", "text": "„Спипаха фиктивна къща за гости край Велико Търново“ е заглавие от първа страница на областния всекидневник  „Янтра ДНЕС” . Проверяващи от Държавен фонд „Земеделие\" във В. Търново се натъкнаха на къща за гости, направена с евросредства, която не се използва по предназначение. Инспекторите извършиха изненадваща проверка на имота, намиращ се в дряновското село Зая … Чия е къщата и какви ще са последиците, разберете от всекидневника. „Самополиващи се саксии монтираха в центъра“, пише още вестникът. Иновативни системи за поливане бяха поставени в центъра на Велико Търново. Те ще бъдат разположени по цялата ул. „Независимост“ и в старата част на града, за да прикрият монтираните поливни кранове. „Лек автомобил осъмна с нарязани гуми“ е новина от криминалната хроника. Страница пета ни разказва за съученици от набор 1948 г., които отново „прекрачиха прага на бившето ОУ „Н. Вапцаров“. Във вестника ще откриете и материал за предстоящото издание на фестивала „Дикси Джаз Фест“. „Вальо Иванов стана шампион в Кипър, води тима си на подготовка във В. Търново“ е новина от спортните страници.  \r\n„Само двама зрелостници в областта с максимален брой точки на матурите си“  е заглавие от другия областен ежедневник  „Борба“ . Само двама зрелостници в областта са успели да постигнат максимален брой точки – 100, на една от матурите си. „Наследниците на двама братя не по кръв, а по съдба, от Бяла черква се събраха след 80 години“ е друга новина от днес. Наследниците на двама братя от Бяла черква се събраха за пръв път след повече от 80 години. Запазени писма и снимки са станали причината хирургът д-р Юлиян Рабчев да тръгне по нишката на родата си назад и да издири хора, с които никога до момента не се е виждал и чувал. „Иво Диков от Лясковец първо подаде документи във ВТУ“, пише още „Борба“, а статията ни разказва за приемът на студенти, който стартира в търновската алама матер. „Отровиха кучета пастири на семейна ферма в Балканци с над 400 овце и 20 породисти коня“ е новина от криминалната хроника. В областния ежедневник ще намерите и интервю със световноизвестния журналист, писател и пътешественик Ерик Уайнър, който заявява „България е сладко – горчива на вкус, на пръв поглед е горчива, но после ти се услажда“.", "date": "2019.06.19", "title": "Преглед на основните теми във великотърновския печат"}
{"url": "http://www.focus-news.net/news/2019/06/19/2671479/naydzhal-farazh-izboren-sayuz-s-boris-dzhonsan-mozhe-da-donese-ogromna-pobeda.html", "text": "Лидерът на новооснованата Партия Брекзит Найджъл Фараж заяви, че евентуален изборен съюз с фаворита за нов председател на управляващата британска Консервативна партия Борис Джонсън може да донесе „огромна“ изборна победа на привържениците на излизането от Европейския съюз без сделка, пише евроскептичното издание  The Daily Express . \r\nФараж направи тези коментари на мероприятие за Брекзит в Лондон, организирано от The Daily Telegraph. \r\nСпоред информацията на вестника, спонсорите на Консервативната партия натискат за пакт между торите и „Партия Брекзит“ и лидерът на последната заяви, че ако Джонсън има характера да се обяви за излизане от Съюза без споразумение чрез едни предсрочни избори те могат да сключат съюз. \r\nЕвроскептиците в Консервативната партия обаче се опасяват, че партията на Фараж може да раздели гласовете на евроскептичните тори, което ще даде допълнителен вот за лейбъристите и други фракции.  \r\nПредвид процесите в Европейския парламент и Комисията, бившият лидер на ЮКИП призна, че шансовете за предоговаряне на сделката с Брюксел, сключена от все още настоящият британски премиер Тереза Мей, са много малки. \r\nСпоред Фараж, Джонсън трябва да каже на ЕС, че Великобритания има намерение да продължи напред без сделка. „Можете да ги принудите да действат и може да предложат някаква „безмитна“ сделка“. \r\nТова обаче може да доведе до вот на недоверие в парламента, където про-европейските консерватори най-вероятно ще гласуват срещу бившия кмет на Лондон. \r\nФараж предвиди: „Ако той е готов да бъде свален и да отиде на предсрочни избори с тази платформа, тогава с подкрепата на хора като мен ще постигне огромно, триумфално мнозинство. Ако е готов да върви по този път, аз ще искам да работя с него, разбира се, че ще го направя“. \r\nВъпреки че описа Джонсън като „забавен“, той добави, че консерваторът е допуснал „грешки“ и обвини бившия външен министър, че „се е скрил“ по време на лидерската надпревара на торите, като не се е появил на първия телевизионен дебат за лидерството на партията. \r\nПревод и редакция:", "date": "2019.06.19", "title": "Найджъл Фараж: Изборен съюз с Борис Джонсън може да донесе огромна победа"}
{"url": "http://www.focus-news.net/news/2019/06/19/2671480/silistra-granichni-politsai-izdirvat-16-godishno-momche-izcheznalo-vav-vodite-na-reka-dunav.html", "text": "Гранични полицаи издирват 16-годишно момче, изчезнало във водите на река Дунав. Това съобщиха за  Агенция „Фокус“  от  ОДМВР – Силистра . Около 20.00 часа на 18 юни е получен сигнал за давещо се 16-годишно момче във водите на река Дунав. От Районното управление веднага са реагирали, местопроизшествието е запазено. Гранични полицаи са започнали издирвателни действия, извършва се обход от граничния кораб. За случая са уведомени и румънските гранични власти. По случая е образувано досъдебно производство по чл. 127 от НК. \r\nЦветилена СИМЕОНОВА", "date": "2019.06.19", "title": "Силистра: Гранични полицаи издирват 16-годишно момче, изчезнало във водите на река Дунав"}
{"url": "http://www.focus-news.net/news/2019/06/19/2671483/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. От Областно пътно управление – Габрово съобщиха за  Радио „Фокус“ – Велико Търново , че пътните настилки в района са сухи, а времето е ясно и слънчево. Трафикът е натоварен както по главните, така и по част от второстепенните пътища. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до 31 юли. Други нови въведени ограничения в областта няма. Ремонтни дейности се извършват по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на юли. \r\nЛуиза ТРАНЧЕВА", "date": "2019.06.19", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2019/06/19/2671482/shumen-dvizhenieto-tryabva-da-se-osashtestvyava-s-povisheno-vnimanie-po-avtomagistrala-hemus-pri-pv-belokopitovo-v-posoka-varna-poradi-izgrazhdane-na-statsionarna-kontrolna-kamera.html", "text": "Движението трябва да се осъществява с повишено внимание по автомагистрала „Хемус“ при п.в. „Белокопитово“ в посока Варна поради изграждане на стационарна контролна камера в изпреварващата лента, предаде репортер на  Радио „Фокус“ - Шумен . Движение се осъществява в активната лента. Движението по автомагистрала „Хемус“ от км 362 до км 365 в посока Варна се осъществява с повишено внимание поради ръчно косене на тревни площи, машинен изкоп и почистване на окопи. Движението се регулира с пътни знаци. Движението в участъка Нови пазар – Зайчино ореше от км 134 до км 146 се осъществява с повишено внимание поради ремонтни дейности на асфалтовата настилка и монтаж на мантинели и попълване на банкети. Движението се регулира с пътни знаци. Движението в участъка Ивански – Смядово от км 15 до км 23 се осъществява с повишено внимание поради ръчно косене. В сила е забраната за товарни автомобили в участъка Радко Димитриево - Друмево. Обходът е Шумен - Овчарово - Друмево.  \r\nИнтензивен е трафикът в централната градска зона в Шумен. До 21 юни ще бъдат затворени за движение отделни участъци между бул. „Мадара“ и ул. „Съединение“ заради полагане на асфалтобетон. Временната промяна в организацията на движение е обозначена с необходимата вертикална сигнализация. Пътните настилки в Шумен и областта са сухи. Видимостта е нормална. Времето е ясно и слънчево. \r\nИвелина ИВАНОВА", "date": "2019.06.19", "title": "Шумен: Движението трябва да се осъществява с повишено внимание по автомагистрала „Хемус“ при п.в. „Белокопитово“ в посока Варна поради изграждане на стационарна контролна камера"}
{"url": "http://www.focus-news.net/news/2019/06/19/2671484/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 27 леки и една тежка катастрофа, при която е пострадал един човек.", "date": "2019.06.19", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2019/06/19/2671487/kyustendil-kosene-na-trevni-ploshti-i-ryazane-na-hrasti-se-izvarshvat-po-patya-kyustendil-selo-dragomirovo.html", "text": "Косене на тревни площи и рязане на храсти се извършват по пътя Кюстендил – село Драгомирово. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на дейностите е 21 юни. Ремонтни дейности на мостово съоръжение над река Тополница се извършват по пътя Кюстендил – Дупница. В района на град Дупница движението се осъществява в една лента. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. По пътя между селата Долно село и Бобешино се извършва частичен ремонт на асфалтовата настилка. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.19", "title": "Кюстендил: Косене на тревни площи и рязане на храсти се извършват по пътя Кюстендил – село Драгомирово"}
{"url": "http://www.focus-news.net/news/2019/06/19/2671486/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерът на новооснованата Партия Брекзит Найджъл Фараж заяви, че евентуален изборен съюз с фаворита за нов председател на управляващата британска Консервативна партия Борис Джонсън може да донесе „огромна“ изборна победа на привържениците на излизането от Европейския съюз без сделка, пише евроскептичното издание  The Daily Express . \r\nФараж направи тези коментари на мероприятие за Брекзит в Лондон, организирано от The Daily Telegraph. \r\nСпоред информацията на вестника, спонсорите на Консервативната партия натискат за пакт между торите и „Партия Брекзит“ и лидерът на последната заяви, че ако Джонсън има характера да се обяви за излизане от Съюза без споразумение чрез едни предсрочни избори те могат да сключат съюз. \r\nЕвроскептиците в Консервативната партия обаче се опасяват, че партията на Фараж може да раздели гласовете на евроскептичните тори, което ще даде допълнителен вот за лейбъристите и други фракции.  \r\nПредвид процесите в Европейския парламент и Комисията, бившият лидер на ЮКИП призна, че шансовете за предоговаряне на сделката с Брюксел, сключена от все още настоящият британски премиер Тереза Мей, са много малки. \r\nСпоред Фараж, Джонсън трябва да каже на ЕС, че Великобритания има намерение да продължи напред без сделка. „Можете да ги принудите да действат и може да предложат някаква „безмитна“ сделка“. \r\nТова обаче може да доведе до вот на недоверие в парламента, където про-европейските консерватори най-вероятно ще гласуват срещу бившия кмет на Лондон. \r\nФараж предвиди: „Ако той е готов да бъде свален и да отиде на предсрочни избори с тази платформа, тогава с подкрепата на хора като мен ще постигне огромно, триумфално мнозинство. Ако е готов да върви по този път, аз ще искам да работя с него, разбира се, че ще го направя“. \r\nВъпреки че описа Джонсън като „забавен“, той добави, че консерваторът е допуснал „грешки“ и обвини бившия външен министър, че „се е скрил“ по време на лидерската надпревара на торите, като не се е появил на първия телевизионен дебат за лидерството на партията. \r\n***  Държавите-членки на Европейския съюз трябва да засилят усилията си за постигане на целите на блока по отношение на климата и да приложат Парижкото споразумение за климата, гласи доклад на Комисията, публикуван на 18 юни, пише базираното в Брюксел издание  New Europe . \r\nОценката на Комисията относно проектоплановете на държавите-членки за изпълнение на целите на ЕС в областта на енергетиката, и по-специално договорените цели на ЕС за енергетиката и климата за 2030 г., установява, че националните планове вече представляват значителни усилия, но посочва няколко области, където има възможности за подобрение, по-специално по отношение на целенасочени и индивидуализирани политики, за да се гарантира изпълнението на целите до 2030 г. и да се остане на пътя за климатична неутралност в дългосрочен план. \r\nЕС е първата голяма икономика, която създаде правно обвързваща рамка за изпълнение на ангажиментите си по Парижкото споразумение и за първи път държавите-членки са изготвили проект на интегрирани национални енергийни и климатични планове (NECP). И все пак, тъй като плановете понастоящем не отговарят както на възобновяемите енергийни източници, така и на приноса на енергийна ефективност,  за постигането на общите цели на ЕС в областта на климата и енергетиката ще се изискват колективни действия, се посочва в документа. \r\nЕнергийният съюз не може да бъде изграден в Брюксел, каза на 18 юни заместник-председателят на Комисията за енергиен съюз Марош Шефчович. „Трябва нашите страни-членки да участват наравно. И Националните планове за енергетика и климат са най-добрият начин за широко прилагане на това“, добави той. \r\nКомисарят припомни, че за първи път всички държави-членки са представили своя проект на интегрирани национални планове за енергетика и климат - като разглеждат политики, сектори и дори трансгранични проекти - така че Европейската комисия да може да ги оцени. - Това не е маловажно нещо. Плановете - веднъж окончателни - ще определят енергийния и икономически ландшафт на всяка държава-членка и Европа като цяло през следващото десетилетие, и дори след това“, каза Шефчович, добавяйки, че на практика националните планове трябва да показват приноса на държавите-членки за целите на Енергийния съюз, по-специално пътя им към европейските енергийни и климатични цели 2030, които трябва да достигнат най-малко 32% за възобновяема енергия и най-малко 32,5% за енергийна ефективност. \r\nС други думи, това е начинът да се превърне Парижкото споразумение в осезаеми действия. В същото време националните планове са уникален политически сигнал за бизнеса, инвеститорите и финансовия сектор. Плановете могат да осигурят яснота, предвидимост и прозрачност по отношение на националното законодателство за следващото десетилетие и след това. Това в замяна може да стимулира бъдещите частни инвестиции“, обясни Шефчович. \r\nКомисарят по въпросите на климата и енергетиката Мигел Ариас Канете припомни, че миналия ноември Комисията предложи ЕС да се превърне в неутрален по отношение на климата до 2050 г. „Ние показахме и поехме по пътя напред. Добре е да се види, че все повече държави-членки следват нашата инициатива и работят за постигането на тази цел. След като оцениха проектите на национални планове на държавите-членки, съм позитивно настроен спрямо значителните усилия, които бяха направени“ каза Канете. \r\n„Въпреки това, в окончателните планове, още повече, е необходима амбиция, за да се постави ЕС на правилния път в борбата с изменението на климата и модернизирането на нашата икономика. Приканвам Съвета да започне дебат около основните приоритети, определени от Комисията, и да помогне да се гарантира, че окончателните планове съдържат адекватно ниво на амбиция“, добави той. \r\nВ своя анализ на проектите на национални планове Комисията разгледа техния общ принос за постигане на целите на ЕС за енергийния съюз и целите за 2030 г. Такива, каквито са, проектите NECP не отговарят както по отношение на възобновяемите енергийни източници, така и по отношение на енергийната ефективност. Що се отнася до възобновяемите енергийни източници, разликата може да бъде 1,6 процентни пункта, твърди Комисията. За енергийната ефективност, разликата може да бъде 6,2 процентни пункта, ако се отчита потреблението на първична енергия или 6 процентни пункта, ако се вземе предвид крайното потребление на енергия. \r\n***  „Аз съм капиталист, но дори аз мисля, че капитализмът фалира“, казва Рей Далио, основател на „Бриджуотър“, един от най-големите частни инвестиционни фондове в света. Според „Форбс“, Далио е на 60 място в списъка на най-богатите хора на планетата. „Вярвам, че всички добри неща докарани до екстремни нива стават самоунищожителни и че всичко трябва да еволюира или да умре“, каза той. „Това сега е вярно за капитализма“, пише испанското издание  El Pais  в материал, представен без редакторска намеса. \r\nДжейми Димон, ръководител на JPMorganChase, също е загрижен за здравето на капитализма. Димон, чиято заплата миналата година е $ 30 милиона, казва: \"[Капитализмът] помогна да се измъкнат милиарди хора от бедността ... Това не означава, че капитализмът няма недостатъци, че не оставя хората зад себе си и че не трябва да не се подобрява”. \r\nТова е нещо ново. Критикуването на капитализма и неравенството, което той генерира и утвърждава, е старо колкото Карл Маркс. Новото е, че титаните на индустрията, чиито интереси са тясно свързани с капитализма, го критикуват толкова силно, колкото и най-оскърбените леви активисти. Бизнесмените искат да го поправят, а радикалните критици искат да бъде заменен. \r\nГолемите бизнес лидери не са единствените нови критици. Според неотдавнашно проучване на Gallup, делът на американците между 18 и 29 години, които имат позитивен възглед за капитализма, е спаднал от 68% през 2010 г. на 45%. Днес 51% от тях имат положително мнение за социализма. Това също е ново. \r\nВ академичния свят има същите опасения. Пол Колиер е известен икономист и професор в Оксфордския университет, който публикува миналата година „Бъдещето на капитализма“. В своята книга той предупреждава, че съвременният капитализъм има потенциала да ни издигне до безпрецедентно ниво на просперитет, но днес той е морално фалирал и се отива към трагедия. \r\nКритиките на капитализма са много и разнообразни и повечето от тях са много стари. Най-често срещаният факт е, че капитализмът осъжда масите на бедност и концентрира дохода и богатството в малък елит. Тази критика беше временно ограничена от успеха на страни като Китай, Индия и други в намаляването на бедността. Това се дължи до голяма степен на приемането на либерализиращи реформи, които стимулираха растежа, заетостта и увеличаването на доходите, създавайки най-голямата средна класа в историята… още една новост. \r\nФинансовата катастрофа от 2008 г. обаче предизвика загриженост за неравенството и съживи скептицизма на хората срещу капитализма. За страни като Бразилия и Южна Африка икономическото неравенство беше норма, но за други това означаваше връщане в болезнена реалност, която мнозина си мислеха, че е преодоляна. Няколко европейски страни, както и Съединените щати се присъединиха към групата на нациите, където неравенството се увеличи. \r\nС неотдавнашните изригвания на популизма и политическата нестабилност, широко разпространеното чувство за неотложност относно необходимостта от намаляване на неравенството се превърна в част от националните дебати в много страни. Споразумението за необходимостта от намеса обаче не е придружено от съгласие за това как да се направи това. Липсата на консенсус има много общо с различните мнения за основните причини за неравенството. За Доналд Тръмп няма съмнение: вносът на Китай и нелегалните имигранти са причините за икономическото страдание на тези, които са „изоставени“, както и обяснението защо толкова много американци не могат да постигнат американската мечта. \r\nНо това не е вярно. Проучванията показват, че основните двигатели на неравенството са новите технологии, които разрушават работните места и поддържат ниски работни заплати. Вариант на тази теория е, че все повече сектори са доминирани от малък брой много успешни големи компании, чиито бизнес стратегии възпрепятстват увеличаването на заплатите, инфлацията и икономическия растеж. В Съединените щати финансовите и здравните сектори - с тяхната непропорционална икономическа тежест и политическо влияние - често се посочват като примери. За икономисти като Томас Пикети, Емануел Саенц и др., икономическото неравенство се дължи главно на неравностойното разпределение на капитала, както частен, така и публичен. \r\nНо тези обобщения са измамни. Причините за увеличаването на неравенството в Индия са различни от тези на САЩ, а тези в Русия са различни от тези в Чили или Китай. В някои страни основната причина за неравенството е корупцията, а в други не. \r\nНай-вероятно ние просто отново се сблъскваме с идеологическите войни от миналия век и тези нови предизвикателства ще изискват нови идеи. Влиянието на изкуствения интелект върху неравенството, например, все още е неясно, но има основателни причини да се смята, че то ще бъде голямо. И тази иновация може да направи всички наши получени идеи за причините за неравенството и последствията от нея остарели. Тези и други промени на 21-ви век ще създадат нови и мощни източници на неравенство, които ще изискват нови и еднакво безпрецедентни политики за затваряне на пропастта между богатите и бедните. \r\n***  Президентът на САЩ Доналд Тръмп официално стартира кампанията си за преизбиране, пише европейската редакция на  Politico . \r\nНа митинг в Орландо, Флорида, американският лидер поиска да наложи общ рефрен за събиранията на привържениците си и попита кой предпочитат „Направи Америка отново велика“, или новият „Запази Америка велика“. \r\nКогато той обяви последния, публиката избухна в писъци, подтиквайки президента да покрие ушите си, преди арената да избухне в скандирания „САЩ! САЩ! САЩ!\"", "date": "2019.06.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/06/19/2671488/dots-todor-gyurov-ban-faktat-che-balgariya-e-chast-ot-8-te-strani-v-koito-shte-bade-instaliran-noviyat-superkompyutar-e-priznanie-che-v-stranata-ni-ima-spetsialisti-v-tazi-oblast.html", "text": "Фактът, че България е част от 8-те страни, в които ще бъде инсталиран новия суперкомпютър е признание, че в страната ни има специалисти в тази област. Това каза за сутрешния блок \"Добро утро, България\" на  Радио „Фокус“  зам. директорът на Института по информационни технологии към БАН доц. Тодор Гюров. Той обясни, че най-характерно за него е голямата изчислителна мощност и извършва зададените му операции за много кратко време. По думите му това го прави приложим в много области. „В момента към суперкомпютъра „Авитохол“ в Института по информационни и иновационни технологии към БАН работи приложение, което изчислява замърсеността с прахови частици в София и се финансира от Столична община. От суперкомпютъра са резервирани над 38-40 сървъра, които работят през нощта, да за може сутринта да даде резултати и предсказуемост на замърсяването. Много е важно времето, за което се получава резултата, за да може да се реагира навреме при евентуално замърсяване“, обясни той. Доц. Тодор Гюров каза още, че всеки лев инвестиран в наука и образование ще доведе до придадена стойност не само в тези области, но и за бизнеса, който трябва да се възползва от суперкомпютърните изчисления. Той уточни, че на европейско ниво са създадени редица програми, с които и сега се стимулира малкият и среден бизнес да се възползва от високопроизводителните изчисления на съществуващите суперкомпютри. Към момента са одобрени 11 национални научни програми от Министерски съвет, които се изпълняват от различни колективи. \r\nЕлеонора ЧОЛАКОВА", "date": "2019.06.19", "title": "Доц. Тодор Гюров, БАН: Фактът, че България е част от 8-те страни, в които ще бъде инсталиран новият суперкомпютър е признание, че в страната ни има специалисти в тази област"}
{"url": "http://www.focus-news.net/news/2019/06/19/2671489/sport-braziliya-zavarshi-naravno-00-s-venetsuela.html", "text": "Домакинът на Копа Америка Бразилия записа равенство 0:0 срещу Венецуела във втория си мач от турнира.\"Селесао\" на три пъти прати топката в мрежата на съперника, но попаденията бяха отменени, като на два пъти това стана след намесата на ВАР. В последната атака Фернандиньо можеше да донесе победата за Бразилия, но малко точност не достигна на удара му с глава след ъглов удар. В първата си среща Бразилия победи с 3:0 Боливия, докато Венецуела удържа 0:0 срещу Перу, като игра 15 минути с човек по-малко. В другия мач от групата Перу стигна до 3:1 срещу Боливия, като навакса изоставане в резултата. Така в класирането преди третите мачове Бразилия и Перу са на върха с по 4 точки, докато Венецуела има 2, а Боливия е без актив и шанс да прескочи групите.", "date": "2019.06.19", "title": "Спорт: Бразилия завърши наравно 0:0 с Венецуела"}
{"url": "http://www.focus-news.net/news/2019/06/19/2671491/burgas-6-godishno-dete-e-postradalo-pri-intsident-s-trikolka-v-slanchev-bryag.html", "text": "6-годишно дете е пострадало при инцидент с триколка в Слънчев бряг. Това съобщиха от  ОДМВР - Бургас . Инцидентът е станал на 18 юни т.г. около 21.25 часа на алеята между х-л „Меридиан“ и х-л „Континентал“ в Слънчев бряг. Поради движение с несъобразена скорост и загуба на управление самостоятелно е катастрофирала, блъскайки се в крайпътен бордюр, електрическа триколка без регистрационен номер, управлявана от 6-годишен немски турист. От инцидента същият получил комоцио и е откаран за лечение в медицински център „Нептун Бийч“ в Слънчев бряг.", "date": "2019.06.19", "title": "Бургас: 6-годишно дете е пострадало при инцидент с триколка в Слънчев бряг"}
{"url": "http://www.focus-news.net/news/2019/06/19/2671490/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите варират между 8 и 16 градуса. Времето е динамично и бързо се променя, заради което туристите, които днес изберат да излязат в планината, трябва да се съобразяват с метеорологичната обстановка. Лифтовите съоръжения на Пампорово работят, а на Боровец се движи Ситняковският лист. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/19/2671493/kyustendil-skandal-mezhdu-sasedi-e-stanal-v-tsiganskiya-kvartal-v-grada-nyama-postradali.html", "text": "Скандал между съседи е станал в циганския квартал в Кюстендил, съобщиха от пресцентъра на  Областна дирекция на МВР – Кюстендил . Снощи, около 23.00 ч, е възникнал скандал между съседи в кв. „Изток“ в Кюстендил, последвало е посегателство спрямо имота на един от участниците в конфликта, повредена е входната му врата. Няма пострадали хора, по случая е започнато досъдебно производство, уведомен е дежурен прокурор.", "date": "2019.06.19", "title": "Кюстендил: Скандал между съседи е станал в циганския квартал в града, няма пострадали"}
{"url": "http://www.focus-news.net/news/2019/06/19/2671494/blagoevgrad-chudotvornata-ikona-na-sv-bogoroditsa-skoroposlushnitsa-shte-bade-izlozhena-za-poklonenie-v-hram-sveta-troitsa-v-bansko.html", "text": "Чудотворната икона „Св. Богородица Скоропослушница (Дохиярска)” ще пристигне в храм „Света Троица” Банско на 1 юли 2019 г., като в същия ден ще бъде отслужена празнична Вечерня. Това съобщиха от пресцентъра на  Община Банско . На 2 юли от 08.00 часа ще започне утринната Литургия, а в 09.00 часа - светата Литургия. През цялото време чудотворната икона ще бъде поставена насред храма за молитвено поклонение. В богослуженията ще вземат участие: Негово Високопреосвещенство Неврокопски митрополит Серафим, Заподноевропейският митрополит Антоний, архимандрит Василий, монасите от Светогорския манастир Дохияр и храмовите свещеници.  \r\nСветата икона се нарича Скоропуслушница, тъй като бързо чува молитвите на вярващите, а Светинята е изписана и осветена в Дохиярската света обител, където още през десети век се е прославил оригиналният ѝ чудотворен образ.", "date": "2019.06.19", "title": "Благоевград: Чудотворната икона на Св. Богородица Скоропослушница ще бъде изложена за поклонение в храм „Света Троица” в Банско"}
{"url": "http://www.focus-news.net/news/2019/06/19/2671495/kyustendil-109-dostigat-sluchaite-na-morbili-v-oblastta-ot-nachaloto-na-godinata.html", "text": "109 достигат случаите на морбили в област Кюстендил от началото на годината. Това съобщиха за  Радио „Фокус” – Кюстендил  от Регионална здравна инспекция – Кюстендил. Само за изминалата седмица броят на заболелите е 22, а за предходните седем дни са отчетени 24 нови случая. Най-много заболели има в общините Кюстендил и Дупница, съответно - 50 и 49 души. В община Бобов дол заболелите са девет души, а в община Сапарева баня има само един случай на морбили.  \r\nПрез седмицата най-голям брой заболели има във възрастовите групи от 1 – 4 години и от 5 – 9 години. \r\nВенцеслав ИЛЧЕВ", "date": "2019.06.19", "title": "Кюстендил: 109 достигат случаите на морбили в областта от началото на годината"}
{"url": "http://www.focus-news.net/news/2019/06/19/2671485/rumen-petkov-abv-partiite-da-davat-na-darzhavata-po-1-lv-na-glas.html", "text": "Вместо държавата да дава по 1 лв. на глас на партиите, те да дават по 1 лв. на държавата. Това каза Румен Петков – председател на партия АБВ в предаването „Сутрешен блок“ на телевизия  „България он ер“  по повод предложението на ГЕРБ партийната субсидия за получен глас да се намали от 11 лева на 1 лев. \"Някои от тях даваха по 50 лв. на глас на миналите избори\", коментира той.  \r\n\"Така ще спестим пари на бизнеса, ще хигиенизираме средата. Това предложение хвърля политическите партии в ръцете на бизнеса\", заяви Петков. Според него стъпката, която беше направена с финансирането на партиите е била много сериозна, но надали мащабът й е 11 лева. Лидерът на АБВ обяви, че от партията му предлагат база за диспут от 5-6 лв. на глас. Във връзка с връщането на получените вече субсидии, Румен Петков е категоричен, че не могат да бъдат наказвани партиите за грешките на няколко административни служители. „Когато имаш служители, направили груба грешка, ощетили държавния бюджет, трябва да има конкретни имена. Аз питам от една седмица кои са тези безименни герои. Тази нелегалност не е добра“, каза още лидерът на АБВ.", "date": "2019.06.19", "title": "Румен Петков, АБВ: Партиите да дават на държавата по 1 лв. на глас"}
{"url": "http://www.focus-news.net/news/2019/06/19/2671498/tatyana-burudzhieva-politolog-ne-samo-sumata-za-partiyna-subsidiya-prechi-da-se-postigne-konsensus-mezhdu-partiite-bsp-ne-e-ostavila-myasto-za-dialog.html", "text": "Не само сумата за партийна субсидия пречи да се постигне консенсус между партиите, БСП не е оставила място за диалог. Това каза за сутрешния блок  „Добри утро, България“   на Радио „Фокус“ политологът  Татяна Буруджиева във връзка с несъстоялата се среща между левицата и управляващите за обсъждане на партийните субсидии за гласоподавател. Тя обясни, че в политиката се изискват специални усилия за изграждане на партньорски отношения. Между политическите опоненти  трябва да остава място за разговор.” Дори разговора с ДПС на левицата е по-скоро резултат от политиката и поведението на ДПС, отколкото заслуга на столетницата. Необходимо е в едно демократично общество политиците да могат да си говорят. Начинът, по който БСП повдигна въпросът за субсидиите е част от блокирането на възможния разговор“, каза Татяна Буруджиева. Тя припомни, че дебатът за това дали да има или да няма субсидия и от държавния бюджет за партиите и колко да бъде размера, за последен път е бил поставен от националния референдум през 2016 г. От тогава БСП не са коментирали дали тези пари са достатъчни или не, допълни Буруджиева. По въпроса за връщане на надвзетите пари от партиите тя уточни, че сбъркана сметка винаги се плаща, както правим и ние – гражданите с данъците и ежедневните сметки. \r\nЕлеонора ЧОЛАКОВА", "date": "2019.06.19", "title": "Татяна Буруджиева, политолог: Не само сумата за партийна субсидия пречи да се постигне консенсус между партиите, БСП не е оставила място за диалог"}
{"url": "http://www.focus-news.net/news/2019/06/19/2671502/veliko-tarnovo-s-23-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 23 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 553 см, а температурата на водата - 23.6 градуса.  \r\nПредимно слънчево ще остане времето над българския участък на реката до обяд. След пладне на места отново ще се развива купесто-дъждовна облачност, ще има интензивни валежи с гръмотевици. Остават и условията за градушки. Ще духа слаб до умерен вятър от североизток. Максималните температури ще са между 27° и 31°.", "date": "2019.06.19", "title": "Велико Търново: С 23 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/19/2671503/pleven-dvizhenieto-v-uchastaka-obnova-dolni-dabnik-ot-km-55-do-km-106-se-osashtestvyava-v-edno-platno-zaradi-remontni-deynosti.html", "text": "Движението в участъка Обнова – Долни Дъбник от км 55 до км 106 се осъществява в едно платно до края на деня. Това съобщиха  Радио „Фокус“  от Областно пътно управление – Плевен. Причината са частични ремонтни дейности на асфалтовата настилка. Пътните настилки в областта са сухи. Максималните температури се очакват между 29° и 32°. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 20 юни. Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка, срокът е до 14 юни. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.06.19", "title": "Плевен: Движението в участъка Обнова – Долни Дъбник от км 55 до км 106 се осъществява в едно платно заради ремонтни дейности"}
{"url": "http://www.focus-news.net/news/2019/06/19/2671504/ombudsmanat-maya-manolova-do-tsveta-karayancheva-i-boyko-borisov-svalete-lihvata-za-prosrocheni-zadalzheniya-na-grazhdanite.html", "text": "Омбудсманът Мая Манолова изпрати препоръка до председателя на Народното събрание Цвета Караянчева и премиера Бойко Борисов, в която настоява за намаляване на законната лихва, която гражданите плащат при просрочване на парично задължение. Това съобщиха от пресофиса на  омбудсмана . От 1994 г. насам тя е 10 (процентни) пункта над основния лихвен процент, въпреки различната икономическа и финансова обстановка в страната и съответното намаление на основната лихва от 72% при въвеждането на законовата лихва до нива, близки до нула в последните години. \r\nОмбудсманът се позовава на многобройни жалби на граждани, изпаднали в много тежко положение, заради непосилните лихви, които дължат на банки, фирми за бързи кредити, колекторски фирми, доставчици на обществени услуги, монополни дружества, като топлофикациите, електроразпределителните дружества, ВиК операторите, мобилни оператори и др. „Тези лихви нарастват още повече след съдебни процедури“, пише омбудсманът до Караянчева и Борисов.  \r\nЗа сравнение Манолова дава страни като Австрия, Литва, Германия, Латвия, където законната лихва за забава на физически лица се движи средно около 5%. Тя посочва, че и спрямо преобладаваща част от останалите страни-членки законовата лихва у нас е забележимо по-висока. \r\nДруг проблем, поставен от омбудсмана в препоръката, е липсата у нас на диференциация на законната лихва, чиито размер е еднакъв за граждани и търговци. Тя отново дава пример с Германия, Латвия и Литва, където това е направено и работи.  \r\n„Смятам, че тази практика с различен и по-нисък лихвен процент следва да се приложи и у нас, тъй като е по-справедлива за гражданите и ще им даде възможност да изплуват от финансовото блато, в което се намират повечето от тях“, заяви Мая Манолова. \r\nПрепоръката е публикувана  .", "date": "2019.06.19", "title": "Омбудсманът Мая Манолова до Цвета Караянчева и Бойко Борисов: Свалете лихвата за просрочени задължения на гражданите"}
{"url": "http://www.focus-news.net/news/2019/06/19/2671501/pazardzhik-okrazhniyat-sad-shte-zasedava-po-deloto-sreshtu-14-obvinyaemi-za-razprostranenie-na-ideite-na-islyamska-darzhava.html", "text": "Окръжният съд в Пазарджик ще проведе поредното си заседание по делото срещу 14 обвиняеми за разпространение на идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Очаква се на днешното заседание да станат ясни резултатите от назначената теологична експертиза. Началото на съдебното заседание е в 09.30 часа, а съдия-докладчик е Кристина Пунтева.", "date": "2019.06.19", "title": "Пазарджик: Окръжният съд ще заседава по делото срещу 14 обвиняеми за разпространение на идеите на „Ислямска държава”"}
{"url": "http://www.focus-news.net/news/2019/06/19/2671505/sofiya-60-godishen-mazh-e-postradal-pri-pozhar-na-stadion-rakovski.html", "text": "60-годишен мъж е пострадал при пожар в спортната зала на Стадион „Раковски“. Това съобщиха от  ГД „Пожарна безопасност и защита на населението“ . Сигналът за инцидента е подаден на 18 юни в 14.49 часа. Пожарът е възникнал в електрическото табло в спортната зала. Мъжът е транспортиран в УМБАЛСМ „Пирогов“. Причината за пожара е техническа неизправност.", "date": "2019.06.19", "title": "София: 60-годишен мъж е пострадал при пожар на Стадион „Раковски“"}
{"url": "http://www.focus-news.net/news/2019/06/19/2671492/rumen-hristov-sds-prsr-beshe-oporochena-mozhe-da-posledvat-sanktsii-ot-es-i-spirane-na-sredstva.html", "text": "Една добра програма беше опорочена. Смисълът й е да задържим хората в малките населени места. Може да последват санкции от ЕС и спиране на средства. Това каза в интервю за предаването „Здравей, България“ на  Нова телевизия  Румен Христов – председател на СДС и бивш министър на земеделието, по повод злоупотребите със средства за къщите за гости по ПРСР. „Само че тези, които са на високи нива, няма да отидат да работят там, да разкриват работни места, обикновено злоупотребяват и тези къщи ги ползват за лични нужди. Това не трябва да се случва. Това е лошо за репутацията на програмата в България, но и в ЕС”, допълни още Румен Христов. „При одобряването на разходите проверка има. Въпросът е какво се случва после. Една добра програма, насочена към запазване на традиции, развитие на туризъм в малки населени места, се опорочава”, заяви Румен Христов. „Очевидно е, че са виновни не само тези, които са се възползвали от средствата, а и онези, които са им позволили да се възползват. Налага се становище в обществото, че без помощта на хора от ДФ „Земеделие” това не може да се случи”, каза бившият министър на земеделието.", "date": "2019.06.19", "title": "Румен Христов, СДС: ПРСР беше опорочена, може да последват санкции от ЕС и спиране на средства"}
{"url": "http://www.focus-news.net/news/2019/06/19/2671496/predlozhenieto-na-bsp-srokat-mezhdu-parvo-i-vtoro-chetene-na-promenite-za-partiynite-subsidii-da-bade-udalzhen-s-edna-sedmitsa-ne-beshe-prieto.html", "text": "Предложението на ПГ на БСП срокът между първо и второ четене на промените в Закона за държавния бюджет, касаещи партийните субсидии да удължен с една седмица не беше прието, предаде репортер на  Агенция „Фокус“ . \"За\" предложението на секретаря на ПГ на левицата Филип Попов гласуваха 78 народни представители, 59 бяха „против“, а 10 се въздържаха. \r\nС кворум от 124 депутати започна работата на Народното събрание.  \r\nДаяна ДЮЛЕРОВА", "date": "2019.06.19", "title": "Предложението на БСП срокът между първо и второ четене на промените за партийните субсидии да бъде удължен с една седмица не беше прието"}
{"url": "http://www.focus-news.net/news/2019/06/19/2671508/sofiya-vazstanoveno-e-dvizhenieto-po-pat-ii-82-sofiya-samokov-v-rayona-na-pametnika-pri-km-76.html", "text": "Възстановено е движението по път II-82 София – Самоков в района на паметника при км 76. Това съобщиха от пресцентъра на  Агенция „Пътна инфраструктура“ .", "date": "2019.06.19", "title": "София: Възстановено е движението по път II-82 София – Самоков в района на паметника при км 76"}
{"url": "http://www.focus-news.net/news/2019/06/19/2671509/varna-dvizhenieto-v-dva-uchastaka-na-avtomagistrala-hemus-v-oblastta-tryabva-da-se-osashtestvyava-s-povisheno-vnimanie-poradi-kosene-na-trevni-ploshti.html", "text": "Движението в участъците на автомагистрала „Хемус“ от км 416 до 425 и от км 375 до км 386 трябва да се осъществява с повишено внимание поради косене на тревни площи, предаде репортер на  Радио „Фокус“ – Варна . Отсечките са сигнализирани с пътни знаци. По направлението Кранево – Варна е ограничено движението на моторни превозни средства с маса над 10 тона. Обходният маршрут е през Кичево и Оброчище. Движението по пътя Аксаково – Изворско, от км 7 до км 10, се осъществява с повишено внимание поради ремонтни дейности на асфалтова настилка. По пътя Аксаково – Суворово до км 19 се осъществява с повишено внимание поради машинно косене. По пътя Панорама – Куманово, при км 11+300, преминаването се осъществява с повишено внимание поради неравности на асфалтовата настилка. Въведено е и ограничение на скоростта до 30 км/ч. \r\nДиана СТОЕВА", "date": "2019.06.19", "title": "Варна: Движението в два участъка на автомагистрала „Хемус“ в областта трябва да се осъществява с повишено внимание поради косене на тревни площи"}
{"url": "http://www.focus-news.net/news/2019/06/19/2671506/silistra-772-uchenitsi-sa-se-yavili-na-natsionalno-vanshno-otsenyavane-po-matematika-v-oblastta.html", "text": "Започна първата част на изпита за национално външно оценяване по математика след 7 клас, съобщи за  Радио „Фокус“ - Шумен  Габриела Миткова, началник на Регионалното управление на образованието в Силистра. В изпита в областта участват 772 ученици. Не са се явили 15 деца. Изпитът се провежда в 76 зали. Ангажирани са 268 квестори. \r\nИвелина ИВАНОВА", "date": "2019.06.19", "title": "Силистра: 772 ученици са се явили на национално външно оценяване по математика в областта"}
{"url": "http://www.focus-news.net/news/2019/06/19/2671510/sofiya-protest-za-zabrana-na-fermite-za-tsenni-kozhi-se-provezhda-pred-ministerski-savet.html", "text": "Протест за забрана на фермите за ценни кожи под надслов „Още една година смърт“ се провежда пред Министерски съвет, предаде репортер на  Агенция „Фокус“ . Той е организиран от Националната гражданска инициатива за забрана добива на ценни кожи в България. Протестиращите настояват Министерски съвет и премиерът Бойко Борисов да предложат на парламента да гласува законопроект за забрана на отглеждането и убиването на животни само заради кожите им. \r\nОрганизаторите споделят, че този протест ще е първият от поредицата публични събития и протести, които ще се провеждат, докато забраната не бъде постигната. Следващото протестно шествие е планирано за 9 юли от 18.00 ч. \r\nЦветилена СИМЕОНОВА", "date": "2019.06.19", "title": "София: Протест за забрана на фермите за ценни кожи се провежда пред Министерски съвет"}
{"url": "http://www.focus-news.net/news/2019/06/19/2671497/mustafa-karadaya-dps-ot-gerb-se-saglasiha-za-otvoreno-finansirane-na-politicheskite-partii.html", "text": "От ГЕРБ се съгласиха за отворено финансиране на политическите партии. И те са съгласни, че с 1 лв. субсидия няма как партиите да финансират дейността и кампаниите си. Това заяви председателят на ДПС Мустафа Карадайъ пред журналисти, предаде репортер на  Агенция „Фокус“ . „Внесохме нашите предложения за субсидиране на политическите партии. ГЕРБ ни поканиха на среща, която се проведе тази сутрин тук в Народното събрание“, обясни Карадайъ. „Според нас няма разлика между 1 лв. или 0 лв. субсидии на политическите партии, защото партиите с 1 лв. субсидии не могат да финансират нито дейността си, нито кампаниите си. Затова ние предложихме американския модел на финансиране на партиите с 0 лв. субсидии на партиите. Втората тема, която направихме в нашите предложения е да се създаде фонд за изграждане на детски градини и освобождаване на такси в общинските и държавни детски градини. Като първата вноска във фонда да бъдат спестените средства от субсидиите на политическите партии и както премиерът г-н Бойко Борисов предложи между 0, 5 млрд. и 1 млрд. лв. да има във фонда за изграждане на детски градини, останалата част да се внесе с постановление на Министерски съвет“, посочи Карадайъ. Председателят на ДПС поясни, че третото предложение, което от ДПС са направили е да се освободят от ДДС книгите и учебниците. „Това беше предметът на нашата среща. От ГЕРБ се съгласиха за отворено финансиране на политическите партии. И те са съгласни, че с 1 лв. субсидия няма как партиите да финансират дейността и кампаниите си“, допълни още Карадайъ.  \r\nДеница КИТАНОВА", "date": "2019.06.19", "title": "Мустафа Карадайъ, ДПС: От ГЕРБ се съгласиха за отворено финансиране на политическите партии"}
{"url": "http://www.focus-news.net/news/2019/06/19/2671511/menda-stoyanova-gerb-shte-predlozhim-obshtinite-da-predostavyat-bezvazmezdno-ofisi-na-partiite.html", "text": "Ще предложим общините да предоставят безвъзмездно офиси на партиите. Това каза председателят на Бюджетна комисия и депутат от ГЕРБ Менда Стоянова пред журналисти в Народното събрание, предаде репортер на  Агенция „Фокус“ . „Сутринта имахме среща с ДПС по повод на това, че те вчера са внесли своето официално предложение между първо и второ четене за изменението на Закона за държавния бюджет. Тяхното предложение е за 0 лв. субсидия и възможност партиите да се финансират от други източници като дарения от физически и юридически лица\", обясни тя. \"Говорихме с тях, но си ставаме на нашата позиция. 1 лв. е това, което ние сме внесли и ще защитаваме в зала“, категорична бе Стоянова. Тя посочи, че по отношение на отвореното финансиране, трябва да се направят промени. „1 лв. е наистина ниска субсидия, няма как партиите едновременно да бъдат ограничени и да получават, каквито и да е дарения, както е в момента\", коментира тя. \"Ако говорим за американския модел, трябва да се направят промени, които да дадат възможност физически и юридически лица да даряват на партиите при пълна прозрачност, попълване на декларации за произход, качване на въпросните декларации в Сметната палата и всичко останало, което тя прави като одит на разходите на политическите партии. Освен това ние оставаме на нашата позиция“, допълни още Стоянова. Председателят на Бюджетна комисия посочи, че за да се даде възможност на партиите да поддържат своите структури, ГЕРБ ще направи предложение общините и държавата да предоставят офиси на партиите безвъзмездно. „Това означава, че партиите ще имат възможност да имат офиси без да заплащат за тях, ще имат субсидия от 1 лв., с която биха поели разходите за административния персонал в тези офиси. Колкото до другите им разходи по отношение на избори и т.н. ще си търсят подкрепа от различни видове спонсори, физически и юридически лица“, поясни Менда Стоянова. На въпрос дали се обмисля таван за такава подкрепа, тя отговори, че не вижда причина да има такъв таван.  \r\nДеница КИТАНОВА", "date": "2019.06.19", "title": "Менда Стоянова, ГЕРБ: Ще предложим общините да предоставят безвъзмездно офиси на партиите"}
{"url": "http://www.focus-news.net/news/2019/06/19/2671516/parlamentat-prie-na-parvo-chetene-promeni-v-zakona-za-saslovnata-organizatsiya-na-magistar-farmatsevtite.html", "text": "Народното събрание прие на първо четене промени в Закона за съсловната организация на магистър-фармацевтите, предаде репортер на  Агенция „Фокус“ . „За“ гласуваха 87 депутати, „против“ бяха 21. Законопроектът цели подобряване формирането на състава на висшия колективен орган на управление на конгреса на БФС, като се прецизира квотата на представителството съобразно увеличения брой членове. В заложените промени се предлага още членовете на централните органи на управление, които имат право на глас и които са избрани от регионалната фармацевтична колегия за представители, да участват в работата на конгреса. Очаква се посочените изменения да осигурят предвидимост и гаранции за провеждане на редовни и извънредни заседания на висшия национален орган на управление на съсловната организация. При нарушение на Контролната комисия на БФС да сезира контролната комисия на съответната регионална фармацевтична колегия със задължение да свика общо събрание на колегията, с което се запазва принципа на децентрализация на съсловната организация. \r\nДаяна ДЮЛГЕРОВА", "date": "2019.06.19", "title": "Парламентът прие на първо четене промени в Закона за съсловната организация на магистър-фармацевтите"}
{"url": "http://www.focus-news.net/news/2019/06/19/2671517/bsp-otbelyazva-128-ta-si-godishnina-na-buzludzha.html", "text": "На 27.07.2019 г. Българската социалистическа партия ще отбележи 128-та годишнина от организираното социалистическо движение с традиционния събор на \"Историческа поляна\" под връх Бузлуджа. Това съобщиха от пресцентъра на  БСП . По традиция предишния ден, на 26.07.2019г., социалистите ще положат цветя на паметната плоча на Бузлуджанския конгрес, на паметника на Васил Априлов и Костницата на загиналите за свободата в гр. Габрово. Оттам ще започне и колоездачното състезание за Купа \"Бузлуджа\" до връх Шипка. На Паметника на свободата на върха ще бъдат поднесени цветя и венци и ще бъдат наградени победители в състезанието. В честването ще се включат членове и симпатизанти на БСП, гости, младежки организации от Балканите и граждани от цялата страна.", "date": "2019.06.19", "title": "БСП отбелязва 128-та си годишнина на Бузлуджа"}
{"url": "http://www.focus-news.net/news/2019/06/19/2671513/veliko-tarnovo-nad-1700-sedmoklasnitsi-se-yavyavat-na-natsionalno-vanshno-otsenyavane-po-matematika-v-oblastta.html", "text": "1 751 са седмокласниците, които трябва да се явяват на изпит за национално външно оценяване по математика във Великотърновска област. Толкова са подадените заявления за гимназиален курс на обучение в региона, съобщиха за  Радио „Фокус“ – Велико Търново  от Регионалното управление на образованието.  \r\nПо данни на Областна администрация – Велико Търново учениците ще се конкурират за място в общо 81 паралелки, като от тях 17 са профилирани, а останалите 64 - професионални. 21 от паралелките са защитени или от списъка на професиите, които в следващите пет години ще останат без кадри, а 10 - с дуалната форма на обучение. В плана за държавен план-прием за учебната 2019/2020 година са заявени паралелки за обучение по 17 нови професии. Сред тях – лаборант в Хуманитарната гимназия във Велико Търново, съдебна администрация в Старопрестолната гимназия по икономика,  ръководител-движение в жп транспорта в Горна Оряховица, деловодител в Обединеното училище в Джулюница. \r\nРезултатите от изпитите по български език и математика ще са готови до 27 юни. \r\nЛуиза ТРАНЧЕВА", "date": "2019.06.19", "title": "Велико Търново: Над 1700 седмокласници се явяват на национално външно оценяване по математика в областта"}
{"url": "http://www.focus-news.net/news/2019/06/19/2671515/sofiya-direktsiya-kultura-na-stolichna-obshtina-priema-predlozheniya-za-nagradite-za-yarki-postizheniya-v-oblastta-na-kulturata-za-2019-g.html", "text": "Дирекция „Култура” на Столична община приема предложения за Наградите за ярки постижения в областта на културата за 2019 г., съгласно Статут на наградите на Столична община за ярки постижения в областта на културата, приет с Решение №344 от 22 юни 2017 г. на Столичен общински съвет. Наградите се връчват на тържествена церемония в Деня на София – 17 септември. Това съобщиха от пресцентъра на  Общината . \r\nПредложенията се приемат до 15 юли 2019 г., включително, в областите: Литература; Театър; Музика; Визуално-пластични изкуства; Художествена фотография; Кино; Архитектура, опазване на културното наследство и естетизация на градската среда; Критика и журналистика в областта на културата; Танцово изкуство; Фолклорни сценични изкуства; Съвременни перформативни и мултижанрови изкуства, както и за Специалната награда на София за изключителни постижения и принос в националната култура. \r\nМогат да бъдат номинирани творци/творчески колективи за конкретно произведение, създадено, представено и реализирано на територията на град София или художествен факт с траен характер и реален принос за културния живот на града за периода 1 юли 2018 г. – 1 юли 2019 г. \r\nДокументи се приемат само по електронен път, на e-mail: nagradi.so@gmail.com \r\nПредложението следва да съдържа мотивировка на кандидатурата (до две страници); творческа биография на автора/ участниците в авторския колектив; авторски материал или конкретното произведение (книга, филм, запис на театрален спектакъл/концерт и пр.), което е повод за предложението; контактна информация за вносителите на предложението; контактна информация за предложения творец/ творчески колектив. \r\nСтатутът за наградите можете да прочетете  . \r\nЗа допълнителна информация – тел. 02 988 20 08, Дирекция „Култура” на Столична община.", "date": "2019.06.19", "title": "София: Дирекция „Култура” на Столична община приема предложения за Наградите за ярки постижения в областта на културата за 2019 г."}
{"url": "http://www.focus-news.net/news/2019/06/19/2671512/prof-rumen-genov-gerb-promenite-v-zakona-za-saslovnata-organizatsiya-na-magistar-farmatsevtite-predlagat-aktivna-zashtita-na-tehnite-prava-i-interesi.html", "text": "Промените в Закона за съсловната организация на магистър-фармацевтите предлагат активна защита на техните права и интереси. Това каза проф. Румен Генов от ПГ на ГЕРБ относно Законопроект за изменение и допълнение на Закона за съсловната организация на магистър-фармацевтите, предаде репортер на  Агенция „Фокус“ . „Нуждата от предложените промени от текстовете в настоящия документ са настъпили през 2016 г. Много е важно да се отбележи, че предлаганите промени са подкрепени от 16 регионални фармацевтични колегии\", отбеляза той. По думите му проектът се обсъжда от края на 2017 г. „Законопроектът ще подобри дейността на съсловните организации, вследствие на промените в обективното обществено отношение“, добави той и уточни, че съсловните организации са символ на едно развито общество.    \r\nПГ на БСП предлагат законопроектът да бъде върнат за преразглеждане, преди да бъде гласуван. Народният представител от БСП проф. Георги Михайлов смята, че липсва всякаква реална представителност в текстовете на законопроекта.  \r\nДаяна ДЮЛГЕРОВА", "date": "2019.06.19", "title": "Проф. Румен Генов, ГЕРБ: Промените в Закона за съсловната организация на магистър-фармацевтите предлагат активна защита на техните права и интереси"}
{"url": "http://www.focus-news.net/news/2019/06/19/2671507/savetat-za-sigurnost-na-rusiya-teroristichnite-ataki-v-shri-lanka-sa-osashtestveni-ot-boytsi-na-islyamska-darzhava-ot-siriya-i-irak.html", "text": "Организаторите на терористичните атаки в Шри Ланка са терористи, воювали на страната на групировката „Ислямска държава“ в Сирия и Ирак, заяви заместник-секретарят на Съвета за сигурност на Русия Юрий Коков на международна среща на високопоставени представители, куриращи въпросите на сигурността, предава  ТАСС . \r\n„Според оценките на специалистите, тези атаки (в Шри Ланка) са подготвени  от местни привърженици на идеологията на глобалния джихад, опиращи се на задграничните структури на „Ислямска държава“, заяви той. „Практическата организация на взривовете е обезпечена от върнали се в Шри Ланка след участие в бойните действия на страната на „Ислямска държава“ в Сирия и Ирак членове на местна радикална групировка“.  \r\nПревод и редакция:", "date": "2019.06.19", "title": "Съветът за сигурност на Русия: Терористичните атаки в Шри Ланка са осъществени от бойци на „Ислямска държава“ от Сирия и Ирак"}
{"url": "http://www.focus-news.net/news/2019/06/19/2671519/blagoevgrad-vremenno-dvizhenieto-se-osashtestvyava-dvuposochno-v-edna-lenta-po-pat-i-1-sofiya-kulata-pri-krastovishteto-s-pat-ii-19-bansko-simitli-poradi-avariral-tir.html", "text": "Временно движението се осъществява двупосочно в една лента по път I-1 София - Кулата при кръстовището с път II-19 Банско – Симитли поради аварирал ТИР. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията „Пътна полиция\".", "date": "2019.06.19", "title": "Благоевград: Временно движението се осъществява двупосочно в една лента по път I-1 София - Кулата при кръстовището с път II-19 Банско – Симитли поради аварирал ТИР"}
{"url": "http://www.focus-news.net/news/2019/06/19/2671518/sofiyska-gradska-prokuratura-vnese-obvinitelen-akt-sreshtu-dlazhnostni-litsa-ot-api-za-bezstopanstvenost.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу три длъжностни лица от Агенция „Пътна инфраструктура“ за безстопанственост в особено големи размери, представляваща особено тежък случай. Това съобщиха от пресцентъра на  Прокуратура на Република България . \r\nЛазар Л. е предаден на съда за това, че 7 август 2014 г. - 17 февруари 2015 г. в качеството си на председател на Управителния съвет на АПИ, умишлено не е положил достатъчно грижи за възложената му работа по изграждане на магистрала „Марица“, и от това са последвали щети за Министерство на транспортна и информационните технологии в особено големи размери - 30 813 647 лева., като случаят е особено тежък.  \r\nТъй като осъщественото от него деяние е умишлено, той е привлечен към наказателна отговорност по по-тежката правна квалификация за безстопанственост.  \r\nАко бъде признат за виновен Лазар Л. може да получи наказание лишаване от свобода“ от 3 до 12 години и „лишаване от право да заема определена държавна или обществена длъжност\" и „лишаване от право да упражняват определена професия или дейност“.  \r\nДончо А. и Илиана З. са предадени на съд, затова, че периода 23 януари 2014 г. до 26 януари 2015 г. в качеството си на членове на Управителния съвет на АПИ, при условията на независимо съпричинителство,  не са положили достатъчно грижи за възложената им работа по изграждане на магистрала „Марица“,  и от това са последвали щети за Министерство на транспортна и информационните технологии в особено големи размери - 30 813 647 лева., и случаят е особено тежък.  \r\nАко бъдат признати за виновни Дончо А. и Илиана З. могат да получат наказание „лишаване от свобода“ от 3 до 10 години и „лишаване от право да заемат определена държавна или обществена длъжност\" и „лишаване от право да упражняват определена професия или дейност“.", "date": "2019.06.19", "title": "Софийска градска прокуратура внесе обвинителен акт срещу длъжностни лица от АПИ за безстопанственост"}
{"url": "http://www.focus-news.net/news/2019/06/19/2671520/silistra-zadarzhan-e-55-godishen-mazh-ot-selo-kaynardzha-nanesal-probodna-rana-v-korema-na-svoy-saselyanin.html", "text": "55-годишен мъж е задържан в село Кайнарджа, след като е нанесъл тежка телесна повреда на свой съселянин. Това  съобщиха от  ОДМВР - Силистра . Произшествието е станало вчера, около 11.30 часа. Според първоначалната информация нападателят е нанесъл прободна рана в корема на 53-годишен мъж поради неуредени лични отношения. Пострадалият е настанен в болница, а нападателят е задържан за срок до 24 часа. По случая е образувано досъдебно производство.", "date": "2019.06.19", "title": "Силистра: Задържан е 55-годишен мъж от село Кайнарджа, нанесъл прободна рана в корема на свой съселянин"}
{"url": "http://www.focus-news.net/news/2019/06/19/2671523/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-северномакедонския граничен пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2019.06.19", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/06/19/2671522/vratsa-samodelna-pushka-i-boepripasi-sa-izzeti-pri-proverka-na-chasten-imot-v-selo-krushovitsa.html", "text": "Самоделна пушка и боеприпаси са иззети при проверка на частен имот в село Крушовица. Това съобщиха от  ОДМВР - Враца . На 18 юни 2019 г. по време на специализирана операция на територията на територията на РУ - Оряхово в частен дом в село Крушовица е намерен и иззет е тютюн без български акцизен бандерол. По време на операцията е извършена проверка и в друг частен имот в същото село. Намерени и иззети са: самоделно направена пушка, пневматична пушка, боеприпаси, за които лицето на притежава необходимото разрешително. Образувано е бързо полицейско производство.", "date": "2019.06.19", "title": "Враца: Самоделна пушка и боеприпаси са иззети при проверка на частен имот в село Крушовица"}
{"url": "http://www.focus-news.net/news/2019/06/19/2671514/menda-stoyanova-gerb-pravim-stapka-kam-izsvetlyavane-na-finansiraneto-na-partiite.html", "text": "Правим стъпка към изсветляване на финансирането на партиите. Това каза председателят на Бюджетна комисия и депутат от ГЕРБ Менда Стоянова пред журналисти в Народното събрание, предаде репортер на  Агенция „Фокус“ . \"Не е тайна, че и сега получават неофициални дарения\", коментира тя. На въпрос дали с отворено финансиране няма риск да станат политическите сили зависими, Менда Стоянова посочи, че има всякакъв риск. „Когато се провеждаше референдума преди 2 години, се говореше и разясняваше, но тогава 2, 5 млн. души казаха, че искат 1 лв. за политическите партии. Попитана дали хората са искали американски тип модел на финансиране, Стоянова отговори: „Няма как по друг начин политическите партии да съществуват въобще в правния мир, с единствено и само субсидията от 1 лв. То и досега има възможности за финансиране на политическите партии, просто даваме възможност сега на юридически лица да го правят официално.  \r\nДеница КИТАНОВА", "date": "2019.06.19", "title": "Менда Стоянова, ГЕРБ: Правим стъпка към изсветляване на финансирането на партиите"}
{"url": "http://www.focus-news.net/news/2019/06/19/2671524/d-r-ognyan-simeonov-dietolog-prez-lyatoto-tryabva-da-yadem-pet-pati-na-den-kato-70-ot-menyuto-da-sa-plodove-i-zelenchutsi.html", "text": "През лятото трябва да ядем пет пъти на ден, като 70% от менюто да са плодове и зеленчуци. Това каза диетологът д-р Огнян Симеонов в интервю за  Агенция „Фокус“  във връзка с правилното хранене през лятото. „Трябва да се научим да се храним редовно – поне три основни хранения и две основни закуски, за да стане петкратно яденето. И да направим няколко форми на прочистване\", обясни той. \"Това например може да стане с череши – два-три дни може да караме само на череши. Което ще рече, че можем да изяждаме неограничено количество череши – 6-7 килограма, колкото пъти искаме на ден и по този начин ще прочистим кръвта от всичко, което сме натрупали през годината като токсини в тялото“, заяви д-р Симеонов и посочи, че вместо череши могат да се използват и други сезонни плодове като динята. \r\n„Храненето през лятото трябва да бъде петкратно с три основни хранения – закуска, обяд и вечеря, и две леки закуски. Важно е да има баланс на храните между протеини, въглехидрати и мазнини, като гледаме над 70% от менюто ни да бъде плодове и зеленчуци. За предпочитане е продуктите да не бъдат преработени – така ще е по-добре за нашето здраве\", обясни той. \"Не на последно място е водата – трябва да започнем да пием вода в голямо количество през деня. Хубаво е да приемаме вода половин час преди хранене или час след хранене, защото по този начин не разреждаме стомашните сокове на стомаха и така той по-лесно преработва храната, която поемаме“, заяви диетологът.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.19", "title": "Д-р Огнян Симеонов, диетолог: През лятото трябва да ядем пет пъти на ден, като 70% от менюто да са плодове и зеленчуци"}
{"url": "http://www.focus-news.net/news/2019/06/19/2671525/vidin-vlazhni-i-na-mesta-hlazgavi-sa-patnite-nastilki-v-oblastta.html", "text": "Влажни и на места - хлъзгави, са пътните настилки във Видинска област, след падналия дъжд, съобщиха за  Радио „Фокус“ – Видин  от Областното пътно управление. Трафикът по главен път Е-79 в посока ГКПП „Дунав мост 2“ е интензивен, пътуват предимно тежкотоварни автомобили. Най-много автомобили се движат в участъка между Дунавци и Видин. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, движението не е натоварено и няма образувани опашки от чакащи автомобили.   \r\nОстава затворен за автомобили над 12 тона проходът Петрохан, обиколният маршрут е през Своге. Движението по път ІІІ-112 Тополовец – Монтана е ограничено за автомобили над 12 т поради на строително-монтажни работи. Обходният маршрут е  път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.06.19", "title": "Видин: Влажни и на места - хлъзгави, са пътните настилки в областта"}
{"url": "http://www.focus-news.net/news/2019/06/19/2671527/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-yuni.html", "text": "„Софийска вода” временно ще прекъсне водоснабдяването в някои части на столицата на 20 юни. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Хайдушка гора“ в жк. „Стрелбище“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Хайдушка гора“ от ул. „Червена роза“ до ул. „Твърдишки проход“; ул. „Кестенова гора“ от бул. „Гоце Делчев“ до ул. „Нишава“; ул. „Нишава“ № 108, № 109, № 110; ул. „Твърдишки проход“ от  бул. „Гоце Делчев“ до ул. „Нишава“; бул.  България - бл. 18, бл. 19, бл. 20, бл. 21. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Твърдишки проход“. \r\nВъв връзка с изпълнение на инвестиционен проект за подмяна на уличен водопровод на ул. „Райко Жинзифов“ кв. „Крива река“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Яков Крайков“ от ул. „Св. Георги Софийски“ до ул. „Райко Жинзифов“; ул. „Райко Жинзифов“ от ул. „Яков Крайков“  до ул. „Даскал Манол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Жинзифов“ ъгъла с ул.“ Яков Крайков“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на бул. „Св. Климент Охридски“ в местност Малинова долина се налага спиране на водоподаването от 09.00 до 21.00 часа на клиентите на „Софийска вода”, живеещи в района между бул. „Св. Климент Охридски“, ул. „Георги Кьосеиванов“, ул. „7-ма“ и ул. “Инж. Стоимен Сарафов“; бул. „Св. Климент Охридски“ от №86 до №128 и от № 61К до № 105. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. „2-ра“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на ул. „Варна“ в жк. „Света Троица“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Трън“ от ул. „Казанлък“ до ул. „Пловдив“; ул. „Варна“ от ул. „Мелник“ до ул. „Трън“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Варна“ ъгъла с ул. „Трън“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „История Славянобългарска“, ул. „Владайска река“, ул. „Кожарска“, ул. „Каменоделска“, ул. „Грънчарска“, ул. „Заводска“, ул. „Индустриална“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История Славянобългарска“ №6, жилищни блокове. \r\nВъв връзка с подмяна и монтаж на пожарен хидрант на бул. „Президент Линкълн“ в жк. „Овча купел 2“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „Президент Линкълн“ от ул. „Детелина“ до бл. 20 и бл. 20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ пред бл. 20 и бл. 19. \r\nВъв връзка с монтаж на пожарен хидрант на ул. „Боне Хаджибонев“ в с. Герман се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „3-ти март“,ул. „Хан Аспарух“; ул. „Боне Хаджибонев“ от  ул. „Старата чешма“  до  ул. „Хан Аспарух“ ,ул.  „Старата чешма“, ул. Пейо Яворов“  и  ул. „Минзухар“; в.з. „Лозето“ , в.з. „Терасите“ и  в.з. „Смреката“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Аспарух“ ъгъла с ул. „Градина“. \r\nВъв връзка с изграждане на сградно водопроводно отклонение на ул. „Иван Миланов“ в кв. „Подуяне“ се налага спиране на водоподаването от 10.30 до 18.30 часа на клиентите на „Софийска вода”, живеещи в района на: ул. „Иван Миланов“ от  ул. „Братя Пешеви“ до ул. „Братован“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Пешеви“ ъгъла с ул. „Иван Миланов“. \r\nВъв връзка с прекъсване на сградно водопроводно отклонение на ул. „12-та“ в кв. „Обеля“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. \"7-ма\" от ул. \"12-та\" до ул. \"13-та; ул. „13-та\" от ул. \"16-та\" до ул. \"8-ма\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „7-ма“ ъгъла с ул. „13-та“. \r\nВъв връзка с подмяна на сградно водопроводно отклонение на ул. „Гълъбец“ в с. Бусманци се налага спиране на водоподаването от 09.30 до 15.30 часа на клиентите на „Софийска вода”, живеещи в района на: ул. \"Гълъбец“, ул. „Вучко Игнатов – Даскала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гълъбец“ №1. \r\nВъв връзка с подмяна на сградно водопроводно отклонение на ул. „Първа Българска армия“ в кв. „Военна рампа“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. \"Проф. Иван Георгов“ от ул. „Първа Българска армия“ до река Суходолска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Проф. Иван Георгов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.19", "title": "„Софийска вода” временно ще прекъсне водоснабдяването в някои части на столицата на 20 юни"}
{"url": "http://www.focus-news.net/news/2019/06/19/2671530/dobrich-mazh-e-postradal-pri-intsident-na-stroitelen-obekt-v-grad-general-toshevo.html", "text": "Мъж е пострадал при инцидент на строителен обект в град Генерал Тошево. Това съобщиха от  ОДМВР - Добрич . Сигналът за инцидента е подаден в ОД МВР - Добрич тази сутрин. Съобщено е за пострадало лице в неосветен строителен обект в стопански двор в град Генерал Тошево. Установено е, че лицето се е разхождало в строителния обект и е паднало през дупка с размери 4 на 5 м от първи етаж в мазето на обекта от височина 4 метра. Вследствие на падането пострадалият е с фрактура на горен десен крайник. Откаран е в МБАЛ - Добрич без опасност за живота. Образувано е досъдебно производство.", "date": "2019.06.19", "title": "Добрич: Мъж е пострадал при инцидент на строителен обект в град Генерал Тошево"}
{"url": "http://www.focus-news.net/news/2019/06/19/2671532/montana-s-16-sm-se-e-ponizhilo-nivoto-na-reka-dunav-pri-lom-za-izminaloto-denonoshtie.html", "text": "С 16 см се е понижило нивото на река Дунав при Лом за изминалото денонощие и към момента то е 616 см. Това съобщиха от  Хидрометеорологична станция - Ново село . \r\nНивото на Дунав в началото на българския участък на реката - при Ново село, се е понижило с 10 см, а водният стоеж там е 540 см. Нивото на реката край Оряхово е 498 см, там е регистрирано понижение от 17 см.  \r\nТемпературата на водата край Ново село е 23.5 градуса, а край Оряхово - 24.3 градуса.", "date": "2019.06.19", "title": "Монтана: С 16 см се е понижило нивото на река Дунав при Лом за изминалото денонощие"}
{"url": "http://www.focus-news.net/news/2019/06/19/2671531/blagoevgrad-vazstanoveno-e-dvizhenieto-po-pat-i-1-sofiya-kulata-pri-krastovishteto-s-pat-ii-19-bansko-simitli.html", "text": "Възстановено е движението по път I-1 София - Кулата при кръстовището с път II-19 Банско – Симитли. Това съобщиха от пресцентъра на  Агенция „Пътна инфраструктура“ .", "date": "2019.06.19", "title": "Благоевград: Възстановено е движението по път I-1 София - Кулата при кръстовището с път II-19 Банско – Симитли"}
{"url": "http://www.focus-news.net/news/2019/06/19/2671533/montana-15-godishno-dete-se-e-udavilo-vav-vodite-na-reka-ogosta-kray-selo-portitovtsi.html", "text": "15-годишно дете се е удавило във водите на река Огоста край село Портитовци. Това съобщиха от  ОДМВР - Монтана . Сигналът за инцидента е подаден на 18 юни 2019 г. в ОДЧ на ОДМВР - Монтана. Съобщено е за удавено дете във водите на река Огоста непосредствено след сливането на реките Ботуня и Огоста в землището на село Портитовци, обл. Монтана. Местопроизшествието е посетено, като на място е извършен оглед на тялото на удавеното 15-годишно момче от село Портитовци, открит от водолазен екип на сектор „Специализирани оперативни дейности” при РДПБЗН - Монтана. Огледът е направен в присъствието на съдебен лекар от МБАЛ \"Д-р Стамен Илиев\" - Монтана, както и роднини на момчето. По тялото не са открити следи от насилие. Транспортирано е в Съдебна медицина на МБАЛ - Монтана за извършване на аутопсия. По случая е образувано досъдебно производствов РУ - Монтана.", "date": "2019.06.19", "title": "Монтана: 15-годишно дете се е удавило във водите на река Огоста край село Портитовци"}
{"url": "http://www.focus-news.net/news/2019/06/19/2671534/agentsiya-mitnitsi-9-kg-marihuana-v-shofyorskata-kabina-na-kamion-otkriha-mitnicheski-sluzhiteli-na-punkta-kapitan-andreevo.html", "text": "Митническите служители на ГД „Митническо разузнаване и разследване“ откриха близо 9 кг марихуана при проверка на камион. Това съобщиха от  Агенция \"Митници\" . На 15 юни около 5.30 часа на МП Капитан Андреево пристига товарен автомобил с турска регистрация, който пътува от Сърбия през България за Турция. Шофьорът - турски гражданин, представя пред митническите служители редовни документи за превозваната стока и заявява, че няма лични вещи, стоки или валутни ценности за деклариране. По метода „анализ на риска“ превозното средство е отклонено за щателна митническа проверка, при която в един от шкафовете в шофьорската кабина е открит черен сак пълен със 17 полиетиленови плика. При разрязването на един от пликовете  е установено, че съдържа зелена тревиста маса. Направеният полеви наркотест е реагирал на канабис /марихуана/. Общото тегло на наркотичното вещество е 8.860 кг. \r\nПо случая е образувано досъдебно производство от разследващ митнически инспектор под надзора на Окръжна прокуратура – Хасково. Шофьорът  е задържан с прокурорска мярка „задържане под стража“ за 72 часа. Предстои да бъде внесено искане за постоянното му оставане в ареста", "date": "2019.06.19", "title": "Агенция \"Митници\": 9 кг марихуана в шофьорската кабина на камион откриха митнически служители на пункта \"Капитан Андреево\""}
{"url": "http://www.focus-news.net/news/2019/06/19/2671528/smolyan-715-sedmoklasnitsi-ot-oblastta-sa-se-yavili-na-natsionalnoto-vanshno-otsenyavane-po-matematika.html", "text": "Нормално започна националното външно оценяване за седмокласниците в област Смолян. Това каза за  Радио „Фокус“ – Смолян  Радка Анастасова – старши експерт по информационно осигуряване в Регионално управление на образованието – Смолян. Тя поясни, че от 743 кандидати 28 не са се явили и в момента изпит полагат 715 ученици. \r\nНационалното външно оценяване по математика се провежда в 40 училища на територията на област Смолян. Изпитът е обезпечен във всяко училище с квестори, като има по двама във всяка зала, по двама квестори в коридорите и на вход. Анастасова уточни, че за изпита няма поправка и учениците, които не са се явили, няма да получат допълнителният брой точки, с които да могат да кандидатстват и да продължат образованието си в различните училища. Техният бал ще бъде по-нисък от този на другите, които са се явили на националното външно оценяване. \r\nНели ГЕРГЬОВСКА", "date": "2019.06.19", "title": "Смолян: 715 седмокласници от областта са се явили на националното външно оценяване по математика"}
{"url": "http://www.focus-news.net/news/2019/06/19/2671529/deputatite-zabraniha-shuma-na-otkrito-ot-1400-do-1600-ch-i-ot-2300-ch-do-800-ch.html", "text": "От 14.00 до 16.00 ч. и от 23.00 ч. до 8.00 ч. депутатите забраниха шума на открити площи, предаде репортер на  Агенция „Фокус“ . Това се случи след като депутатите приеха текстове от Закона за защита от шума в околната среда на второ четене. Предвижда се забрана за озвучаване на открити площи и зони в територии, предназначени за жилищно строителство, рекреационни зони и територии и зони със смесено предназначение за времето от 14.00 до 16.00 ч. и от 23.00 до 8.00 ч. За същия период ще се забранява и шума при строителство. Изключение ще правят железопътните гари, автогарите, аерогарите, морските гари и използването на системи за оповестяване на населението при бедствия.  \r\nВ рамките на разискванията зам.-председателят на ПГ на ДПС Йордан Цонев предложи изключение да правят и религиозните храмове. „Няма как да забраним на християнските ни камбани да бият на Великден в 0.00 ч. вечерта, нито на утренята сутринта преди 8.00 ч. За другите религии също има начини за озвучаване“, каза Цонев. От своя страна председателят на ПГ на ГЕРБ  д-р Даниела Дариткова направи друго редакционно предложение- забраната да важи за територията на религиозни храмове, за да бъде коректно изписано в законопроекта. Предложението на д-р Дариткова бе прието със 103 гласа \"за\", 1 \"против\" и 35 \"въздържали се\". Лидерът на НФСБ Валери Симеонов също предложи редакционна поправка на предложението на Йордан Цонев от ДПС. „Има хора, които в определен район не изповядват съответното вероизповедание, има хора, които не изповядват никакво вероизповедание. Лично аз не възразявам срещу една такава поправка, но все пак нека да добавим текст, който да задължава това озвучаване да бъде съобразно нормите на съответната наредба на Министерство на здравеопазването“, каза Валери Симеонов. \r\nДеница КИТАНОВА", "date": "2019.06.19", "title": "Депутатите забраниха шума на открито от 14.00 до 16.00 ч. и от 23.00 ч. до 8.00 ч."}
{"url": "http://www.focus-news.net/news/2019/06/19/2671537/blagoevgrad-tezhkotovaren-avtomobil-e-avariral-na-patya-blagoevgrad-sandanski-pri-razklona-za-bansko.html", "text": "Затруднено е движението по пътя Благоевград – Сандански при разклона за Банско поради аварирал тежкотоварен автомобил. Това съобщи слушател на  Радио „Фокус“ – Пирин . Няма данни за тежко пострадали при инцидента. Преминаването в района трябва да се извършва с повишено внимание.", "date": "2019.06.19", "title": "Благоевград: Тежкотоварен автомобил е аварирал на пътя Благоевград – Сандански при разклона за Банско"}
{"url": "http://www.focus-news.net/news/2019/06/19/2671538/dobrich-darzhavniyat-kulturen-institut-dvoretsa-predstavya-mezhdunarodnata-izlozhba-lyubov-i-moreto.html", "text": "Държавният културен институт – Културен център (ДКИ-КЦ) „Двореца“ в Балчик представя международната изложба „Любов и морето“ от 21 юни до 3 юли в „Каменна зала“. Това съобщи Галя Георгиева, организатор международни фестивали,културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Това е една съвместна изложба на български, украински, молдовски и руски художници, обединени от идеята за близка среща в изкуството. Всеки представя своето творчество в крайна индивидуалност и разнообразие, подчертавайки творческия си характера. Огнян Кузманов, Румен Дешев, Димитър Райколов, Наталия Ламповская, Цветелина Русалиева, Нина Русева, Марина Доброволская, Петър Петров, Анна Абидина, Ангелина Недин, Анна Топалова и Александра Димитрова, утвърдени имена в художествения свят, показват изкуство, изпълнено с цвят и динамика, предизвикващо размисъл и настроение у съзерцаващия го. Различните стилове, похват и техника, която дванадесетте художника представят, благоприятстват за широк диапазон от публика и предпочитание. Изложбата ще бъде открита в 18.00 часа на 21 юни. \r\nЖулиета НИКОЛОВА", "date": "2019.06.19", "title": "Добрич: Държавният културен институт „Двореца“ представя международната изложба „Любов и морето“"}
{"url": "http://www.focus-news.net/news/2019/06/19/2671526/d-r-desislava-panayotova-bogoslov-pisheyki-istoriya-slavyanobalgarska-paisiy-hilendarski-e-postavil-aktsent-i-varhu-svetiite-v-balgarskata-tsarkovna-istoriya.html", "text": "Делото на Паисий Хилендарски е уникално, защото той е поставил акцент и върху светиите в българската църковна история, пишейки  „История славянобългарска“. Това каза в интервю за  Агенция „Фокус“  богословът и главен редактор на сайта на Светия синод д-р Десислава Панайотова по повод честването на Паисий Хилендарски от православната църква. \"Паисий не е искал само да каже на народа „събуди се, пробуди се“, а да покаже, че този народ е родил светии, че има свещена история и трябва да има свещено бъдеще“, заяви тя. \"Паисий и неговият брат се усамотяват на Света гора, Атон. Там решават да послужат на Бога като монаси. С узряването на неговата личност, той осъзнава какво богатство се крие в светите обители в Света гора. Всеки манастир е имал огромни съкровищници и библиотеки с множество ценни книги и ръкописи, в които се пази паметта на човешката и църковната история. Запознавайки се с това книжовно наследство, той е бил вдъхновен да опише и събере историята на българския народ“, обясни богословът.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.06.19", "title": "Д-р Десислава Панайотова, богослов: Пишейки  „История славянобългарска“ Паисий Хилендарски е поставил акцент и върху светиите в българската църковна история"}
{"url": "http://www.focus-news.net/news/2019/06/19/2671539/sport-makabi-tel-aviv-i-rozenborg-na-patya-na-ludogorets-v-shl-ako-otstranyat-ferentsvarosh.html", "text": "Шампионът на Израел Макаби (Тел Авив) и Розенборг дебнат Лудогорец във втория предварителен кръг на ШЛ, ако орлите успеят да отстранят унгарския Ференцварош. Там разградчани отново ще са поставени, а жребият за този кръг е от 13:00 часа. Като най-сериозен потенциален противник се очертава шампионът на Израел, който взе титлата с цели 31 точки преднина пред втория Макаби (Хайфа). Ето всички потенциални съперници на Лудогорец във втория предварителен кръг на ШЛ: \r\nМакаби Тел Авив (Израел), Линфийлд ФК (Сев. Ирландия) или Розенборг (Норвегия), Дъндолк (Ейре) или Рига ФК (Латвия), Дюделанж (Люксембург) или Валета (Малта) и Ню Сейнтс (Уелс) или отбор от първи предварителен кръг.", "date": "2019.06.19", "title": "Спорт: Макаби Тел Авив и Розенборг на пътя на Лудогорец в ШЛ ако отстранят Ференцварош"}
{"url": "http://www.focus-news.net/news/2019/06/19/2671536/icgb-obyavi-protsedura-za-izbor-na-vodesht-zastrahovatel-za-gazoviya-interkonektor-s-gartsiya.html", "text": "Проектната компания „Ай Си Джи Би“ АД обяви обществена поръчка за избор на водещ застраховател за проекта „Междусистемна газова връзка Гърция – България“. Това съобщиха от пресцентъра на  компанията . \r\nВодещият застраховател ще трябва да осигури покритие за всички рискове (CAR застраховка) като по-специално ICGB ще сключи застрахователна полица за:  \r\n- Всички рискове по време на строителството  (CAR) \r\n- Забавяне на старта на експлоатация (DSU) \r\n- Отговорност към трети страни (TPL) \r\nПокритието на посочените рискове се организира от възложителя и е извън задължителните застраховки, които всеки един от изпълнителите трябва да осигури съгласно действащото в България и Гърция законодателство. Прогнозната стойност на поръчката е 1 300 000 евро, което представлява максималната премия, до която кандидатите могат да подават оферти. \r\nПроцедурата е организирана като договаряне с предварителна покана за участие, като в първа фаза заявления за участие могат да подават всички заинтересовани кандидати, които отговарят на критериите за подбор и за които не са налице основания за изключване съгласно Закона за обществената поръчка (ЗОП) и обявлението. На втора фаза единствено кандидатите, които са преминали предварителния подбор, ще бъдат поканени да подадат първоначални оферти.  \r\nОбществената поръчка се реализира като част от мерките за управление на рисковете, които проектната компания изпълнява и е в съответствие с международните практики, като цели да осигури покритие при настъпване на неблагоприятни събития които съпътстват строителството, изпитванията и въвеждането в експлоатация /извън задължителните застраховки за строителя, проектантите и другите участници в строителството/, които ще бъдат осигурени по силата на сключените с тях договори.   \r\nСрокът за подаване на заявления за участие е 15 юли 2019 г. \r\nДопълнителна информация можете да намерите в досието на обществената поръчка в раздел Профила на купувача  .", "date": "2019.06.19", "title": "ICGB обяви процедура за избор на водещ застраховател за газовия интерконектор с Гърция"}
{"url": "http://www.focus-news.net/news/2019/06/19/2671540/prezidentat-rumen-radev-pozdravi-uchastnitsite-v-natsionalnoto-taktichesko-uchenie-otveten-udar-2019.html", "text": "Динамичен показ на съвместни действия на многонационалния усилен батальон представят пред президента и върховен главнокомандващ на Въоръжените сили Румен Радев участниците в Националното тактическо учение „Ответен удар 2019“ на полевия учебен полигон „Ново село“, предаде репортер на  Радио \"Фокус\" - Сливен . Президентът Радев прие строя и поздрави участниците в учението. \r\nДемонстрацията включва отработването на различни тактически бойни действия от усилен механизиран батальон от три механизирани роти от военнослужещи от България, Северна Македония и Албания с осигурена авиационна поддръжка от щурмови самолети СУ-25К и двойка въртолети Апачи. Ще бъде представена и авиомедицинска евакуация с въртолет Кугър. След демонстрацията ще бъде представен статичен показ на бойна техника, а накрая на участниците ще бъдат връчени сертификати. В учението участват 600 военнослужещи от Сухопътни войски на Българската армия и 200 военнослужещи от Сухопътни войски на САЩ, Албания, Северна Македония и Гърция. Учението има за цел усъвършенстване на оперативните способности и постигане на съвместимост на войските на национално и съюзническо ниво при отбранителни операции в зоната за сигурност. \r\nЛюдмила ЙОРГОВА", "date": "2019.06.19", "title": "Президентът Румен Радев поздрави участниците в Националното тактическо учение „Ответен удар 2019“"}
{"url": "http://www.focus-news.net/news/2019/06/19/2671542/pleven-34-godishen-mazh-e-zadarzhan-za-proyava-na-agresiya-kam-politseyski-sluzhiteli-v-gulyantsi.html", "text": "34-годишен мъж е задържан за проява на агресия към полицейски служители в Гулянци. Това съобщиха от  ОД МВР - Плевен . На 18 юни е проведена специализирана операция по линия „Наркотици\" от служители на сектор „Противодействие на криминалната престъпност“ при ОДМВР - Плевен и служители на РУ - Гулянци. В областния град на кръстовището на улица „Неофит Бозвели\" и улица „Дунав\" е спрян за проверка 34-годишен от Червен бряг. При обиск е намерено и иззето прозрачно полиетиленово пликче с размери 4 х 1.5 см, съдържащо бяло кристалообразно вещество. При задържането мъжът оказва яростна съпротива. Избутва с длани в областта на гърдите един от полицаите и го поваля на земята. При падането на земята служителят на реда получава открита фрактура на глезен на левия крак и скъсани глезенни връзки. Настанен е в клиника по Ортопедия за оперативно лечение. За престъпление от НК е уведомен дежурен прокурор.  \r\nПри извършена промивка на стомаха на 34-годишния в ЦСМП - Плевен той повръща жълто станиолово топче. При тест на урината му е установено наличието на метамфетамин, амфетамин и екстази. Извършено е претърсване на лек автомобил, ползван от собственика на наркотика, и в раница са намерени и иззети стъклена колба с височина 10 см и диаметър 2 см, съдържаща прозрачна течност; 10 празни стъклени колби с височина 10 см и диаметър 2 см; 2 полиетиленови пакетчета с 2 х 2см, съдържащи кафяво прахообразно вещество.  \r\nПредстои назначаване на физико-химична експертиза на намерените и иззети вещества. За престъпление  от НК е уведомен дежурен прокурор при ОП - Плевен. 34-годишният е задържан за срок до 24 часа по Закона за МВР. Образувано е досъдебно производство.", "date": "2019.06.19", "title": "Плевен: 34-годишен мъж е задържан за проява на агресия към полицейски служители в Гулянци"}
{"url": "http://www.focus-news.net/news/2019/06/19/2671535/the-times-dzheremi-korbin-shte-podkrepi-vtori-referendum.html", "text": "Лидерът на британската опозиционна Лейбъристка партия ще изкаже подкрепата си в сряда за промяна на позицията на фракцията за Брекзит и ще подкрепи втори референдум при всички положения, пише авторитетното британско издание  The Times , като се позовава на високопоставен източник от британското работническо движение. \r\nДокумент на главния политически съветник на Корбин, Андрю Фишър, препоръчва на лейбъристите да подкрепят втори референдум за всяка сделка, договорена с Брюксел, съобщава вестникът, добавяйки, че повечето членове на кабинета в сянка все още не са видели документа. \r\nКабинетът в сянка в сряда ще обсъди плана за новата позиция на вигите, която ще бъде твърдо за оставане в Европейския съюз, пише „Таймс“. \r\nЛейбъристите, които претърпяха големи загуби на изборите за Европейски парламент в края на май, са разделени по въпроса дали категорично да поискат втори референдум за Брекзит. \r\nКорбин досега каза само, че възможността за гласуване за Брекзиттрябва да се запази на масата, заедно с национални избори. Перспективата представлява дилема, тъй като много от поддръжниците на партията подкрепиха излизането на Великобритания от Европейския съюз. \r\nПревод и редакция:", "date": "2019.06.19", "title": "The Times: Джереми Корбин ще подкрепи втори референдум"}
{"url": "http://www.focus-news.net/news/2019/06/19/2671543/montana-trima-dushi-sa-zadarzhani-za-pritezhanie-na-narkotitsi-i-otglezhdane-na-kanabis.html", "text": "Трима души са задържани за притежание на наркотици и отглеждане на канабис. Това съобщиха от пресцентъра на  ОДМВР - Монтана . На 18 юни 2019 г. в РУ - Монтана е получена информация, че двама мъже на 20 г. и 19 г. и младеж на 14 г. държат наркотични вещества и отглеждат канабис на различни места в село Котеновци, общ. Берковица. При  извършените проверки от двора на нефункциониращо училище и в близка местност в село Котеновци криминалисти от РУ и ОДМВР - Монтана са намерили и иззели 5 растения от рода на конопа, с размери от 20 до 90 см с общо тегло около 200 грама. В необитаема постройка с неустановен до момента собственик в землището на село Лесковец, общ. Берковица, са открити и иззети прекурсори и съоръжения за производство на наркотични вещества - стъклени бутилки с течности, колби, прахообразни вещества, буркан с натриева основа, тестери и други. Трите лица са задържани в РУ - Монтана. По случая е образувано досъдебно производство.", "date": "2019.06.19", "title": "Монтана: Трима души са задържани за притежание на наркотици и отглеждане на канабис"}
{"url": "http://www.focus-news.net/news/2019/06/19/2671548/pleven-okolo-160-kilograma-tyutyun-bez-banderol-sa-izzeti-pri-proverka-na-lek-avtomobil-v-dolni-dabnik.html", "text": "Около 160 килограма тютюн без бандерол са иззети при проверка на лек автомобил в Долни Дъбник. Това съобщиха от  ОД МВР - Плевен . На 18 юни в град Долни Дъбник на улица \"Христо Янчев\" е спрян за проверка лек автомобил, управляван от 27-годишен от Плевен. На задна седалка и в багажното отделение на автомобила са намерени 17 черни полиетиленови чувала, пълни с прозрачни полиетиленови пликове с жълто-кафява тревиста маса с мирис и наподобяваща тютюн с общо тегло около 160 килограма. Извършен е оглед на местопроизшествието. Уведомен е прокурор. 27-годишният е задържан за срок до 24 часа по Закона за МВР. Образувано е досъдебно производство с нанесена щета на републиканския бюджет в размер на 24 320 лв. Продължава работата разследващ полицай.", "date": "2019.06.19", "title": "Плевен: Около 160 килограма тютюн без бандерол са иззети при проверка на лек автомобил в Долни Дъбник"}
{"url": "http://www.focus-news.net/news/2019/06/19/2671546/montana-nezakonna-pushka-e-izzeta-pri-proverka-na-vila-v-mestnostta-sadovete.html", "text": "Незаконна пушка е иззета при проверка на вила в местността Садовете. Това съобщиха от  ОДМВР - Монтана . На 18 юни 2019 г. в РУ - Лом е получен сигнал, че във вила в ломската местност Садовете, обитавана от 26-годишен мъж, се съхраняват акцизни стоки и незаконно притежавано оръжие. Незабавно е сформирана оперативна група, която е извършила претърсване във вилата и прилежащите постройки, ползвани от 26-годишния мъж. В хода на проведените процесуално-следствени действия на първия етаж на вилата е намерена и иззета пушка с дървен приклад без идентификационни номера, частично разглобена, за която не са представени документи и разрешителни за притежание и съхранение. В гараж в двора на имота са намерени 10 пластмасови туби с вместимост от 30 литра и 2 пластмасови туби с вместимост от 10 литра, съдържащи жълта на цвят течност с мирис на дизелово гориво, за които също не са предоставени документи за придобиването. По случая е образувано досъдебно производство в РУ - Лом.", "date": "2019.06.19", "title": "Монтана: Незаконна пушка е иззета при проверка на вила в местността Садовете"}
{"url": "http://www.focus-news.net/news/2019/06/19/2671545/burgas-obshtinata-sazdade-dve-novi-yoga-zoni-na-otkrito-v-blizost-do-letniya-teatar.html", "text": "Община Бургас създаде две нови йога зони на открито, които се намират на около 50 метра от Летния театър. Това съобщиха от пресцентър на  Общината . Те са част от изпълнението на програмата „Активни и здрави“. Първата такава зона е съградена през 2015 година и се ползва до днес. Тя е на входа към Зоната за обществен достъп в пристанището. Новите две са направени по същия дизайн и модел – широка открита дървена платформа с колонада, ситуирана в паркова среда. Отгоре има воали от плат, които спират падащите листа и шумолят от бриза.  \r\n„Ползването на зоните е абсолютно безплатно! Единствено трябва да си носите собствена постелка. Между другото, след броени дни, на 21 юни, на много места върху земното кълбо ще бъде отбелязан Международният ден на йога“, посочват още от Община Бургас.", "date": "2019.06.19", "title": "Бургас: Общината създаде две нови йога зони на открито, в близост до Летния театър"}
{"url": "http://www.focus-news.net/news/2019/06/19/2671549/dobrich-kvartal-riltsi-i-zhk-druzhba-sa-s-narusheno-vodopodavane-zaradi-avarii.html", "text": "Улица „Батенберг“ в квартал „Рилци“ и блок 19 в жк. „Дружба“ са с нарушено водоподаване. По информация на ВиК – Добрич в тези райони отстраняват се аварии, предаде кореспондент на  Радио „Фокус” – Варна .  \r\nВ областта аварии по водопреносната мрежа се отстраняват на следните места: \r\n- в община Добрич-селска - с. Победа, с. Ломница и с. Стожер; \r\n- в община Балчик – Вилна зона „Сборно място“ и с. Рогачево; \r\n- в община Каварна - с. Челопечене; \r\n- в община Тервел - с. Кладенци; \r\n- в община Генерал Тошево - с. Пчеларово; \r\n- в община Шабла - с. Дуранкулак; \r\n- в община Крушари - с. Абрит. \r\n Жулиета НИКОЛОВА", "date": "2019.06.19", "title": "Добрич: Квартал „Рилци“ и жк. „Дружба“ са с нарушено водоподаване заради аварии"}
{"url": "http://www.focus-news.net/news/2019/06/19/2671551/smolyan-tyaloto-na-40-godishen-mazh-ot-selo-sharenska-e-otkrito-na-gorska-pateka-kray-seloto.html", "text": "Тялото на 40-годишен мъж от село Шаренска е открито на горска пътека край селото. Това съобщиха от пресцентъра на  ОДМВР – Смолян . На 18 юни 2019 г., около 14.45 ч. на горска пътека в землището на село Шаренска, община Мадан, по пътя от общинско сметище към селото, е намерено тялото на мъжа, като по първоначални данни за насилствена смърт не са установени.  \r\nСигнал за изчезването на мъжа е получен вчера от неговите близки.  По техни данни 40-годишният мъж е в неизвестност от около 09.00 часа на 16 юни 2019 г. Незабавно след получаване на сигнала, служители на Районно управление на МВР-Мадан са предприели оперативно-издирвателни мероприятия и в резултат на проведеното местно издирване е намерено тялото на 40-годишния мъж. То е транспортирано в МБАЛ-Смолян за аутопсия. Местопроизшествието е посетено от дежурна оперативна група на Районно управление на МВР-Мадан. Извършен е оглед и е образувано досъдебно производство. Работата по случая продължава.", "date": "2019.06.19", "title": "Смолян: Тялото на 40-годишен мъж от село Шаренска е открито на горска пътека край селото"}
{"url": "http://www.focus-news.net/news/2019/06/19/2671544/hristo-prodanov-bsp-predlagame-zabranata-za-shuma-da-bade-reglamentirana-ot-2400-do-800-chasa.html", "text": "Предлагаме забраната за шума да бъде от 24.00 до 8.00 часа. Това каза депутатът от ПГ на БСП Христо Проданов в дебатите по промените в Закона за защита от шума в околната среда, предаде репортер на  Агенция „Фокус“ . Настоящите текстовете предвиждат забрана за озвучаване на открити площи и зони в територии, предназначени за жилищно строителство, рекреационни зони и територии и зони със смесено предназначение за времето от 14.00 до 16.00 ч. и от 23.00 до 8.00 ч. Проданов обяви, че група народни представители предлагат удължаване на часовия пояс на забраната, вместо от 23.00 до 8.00, тя да бъде от 24.00 до 8.00 часа. „Осем часа е напълно достатъчно време за почивка. През трите летни месеца до 22.30 часа е светло. Трябва да има оптимален срок тази забрана да влиза от полунощ“, посочи той. „Много заведения в страната и по Черноморското крайбрежие са открити и работят усилено през това време, за да реализират печалба“, коментира Проданов. Според него интересите на малкия и средния бизнес биха били удовлетворени, ако забраната влиза в сила с един час по-късно. \r\nСпоред лидера на НФСБ Валери Симеонов има бизнеси в страната, които работят в нормален работен ден. По думите му 85% от работещите са заети в малките и средните предприятия, затова няма нужда часовият пояс на забраната да се изменя. „За седмица, от 10-16 юли, имаме четири сигнала за шум в Община Несебър. Само четири са за шум от заведения в Несебър“, отбеляза той. Това според него показва, че голяма част от заведенията са намалили шума заради по-строгите мерки. \r\nДаяна ДЮЛГЕРОВА", "date": "2019.06.19", "title": "Христо Проданов, БСП: Предлагаме забраната за шума да бъде регламентирана от 24.00 до 8.00 часа"}
{"url": "http://www.focus-news.net/news/2019/06/19/2671553/nikolay-georgiev-obshtina-pleven-globa-zaplashva-berachite-na-lipov-tsvyat-ot-darveta-koito-sa-obshtinska-sobstvenost.html", "text": "Глоба заплашва берачите на липов цвят от дървета, които са общинска собственост. Това каза за  Радио „Фокус“  Николай Георгиев, ръководител звено ,,Инспекторат“ към Община Плевен. ,,Увеличават се случаите на сигнали за неправомерно бране на липов цвят в Плевен. Гражданите най-често се обаждат на тел. 112, след което информацията се подава към общинския отдел „Обществен ред и сигурност”. Нарушителите са както деца, така и възрастни, а проблемът е ежегоден и актуален за цялата страна“, каза Николай Георгиев. ,,Брането на липов цвят е абсолютно забранено на терени, които са общинска собственост. Това е заложено в Наредба за изграждане и опазване на зелената система на територията на община Плевен. Чупенето или рязането на клони и нанасянето на повреди върху дървета и храсти е посочено като нарушение. Нормативният акт дава възможност на длъжностни лица, определени от кмета на Община Плевен, както и на служители на ОДМВР - Плевен да съставят актове на нарушителите. Глобата за лице, което унищожи или увреди дълготрайна или декоративна растителност без писмено разрешение на компетентен орган, може да е от 200 до 2000 лв.“, добави Николай Георгиев. По думите му добиването на лечебни растения на общинска територия (липов цвят, включително) може да се извършва след издаване на разрешително и заплащане на такса. Цените са обявени в Наредбата за определянето и администрирането на местни такси и цени на услуги на територията на общината. \r\nВиолета КРЪСТЕВА", "date": "2019.06.19", "title": "Николай Георгиев, Община Плевен: Глоба заплашва берачите на липов цвят от дървета, които са общинска собственост"}
{"url": "http://www.focus-news.net/news/2019/06/19/2671550/volen-siderov-ataka-ako-subsidiyata-e-0-lv-to-neka-otrazyavaneto-na-partiite-da-ne-bade-plateno.html", "text": "Харчовете на партиите не са най-вредното нещо - ако субсидията е 0 лв., то нека отразяването на партиите да не бъде платено. Това каза лидерът на „Атака“ Волен Сидеров по време на брифинг в Народното събрание, предаде репортер на  Агенция „Фокус“ . Според Волен Сидеров, премахването на субсидиите на партиите няма да облекчи живота на хората. „Произнесли сме се по този въпрос преди може би години. Преди 4-5 години беше внесено нашето предложение субсидията да бъде 0 лв.“, каза още Сидеров. По думите му, по време на кампания трябват пари. „Ако субсидията е 0 лв., както предложихме преди 5-6 години, то тогава нека отразяването и пропагандирането на идеите на партиите да не бъде платено“, допълни Сидеров. Според него това е справедливо. „Само тогава има логика, иначе по какъв начин партиите ще предлагат своите идеи. Има една дребна подробност, че в Конституцията пише, че гражданите изразяват своите политически идеи през партии ,не през каре за бридж-белот, или някакви клубове за интереси. Това е конституционно партии. Ако някой иска да промени Конституцията, защото партиите са „лоши“, да се забранят партиите, да няма политици въобще. Кой, каквото предлага, трябва да бъде аргументирано“, каза още Сидеров. Той попита защо точно 1 лв. на глас и отчете, че никой не обяснява. „Имаше една шоупрограма, която наложи един популистки вариант. Сега всички в парламента се състезават кой да го подкрепи“, допълни още лидерът на „Атака“. По отношение на американския модел за финансиране, Сидеров обясни, че има разлика в икономическото състояние на САЩ и България. „Чудесно, ако това искаме – да се каже ясно: „Искаме всеки един богат човек, да има своя партия“, допълни той и призова да се говори откровено.  \r\nДеница КИТАНОВА", "date": "2019.06.19", "title": "Волен Сидеров, „Атака“: Ако субсидията е 0 лв., то нека отразяването на партиите да не бъде платено"}
{"url": "http://www.focus-news.net/news/2019/06/19/2671555/dobrich-35-godishen-mazh-e-osaden-na-2-godini-zatvor-za-krazhba-na-pari-nakiti-i-veshti-za-nad-4-300-lv.html", "text": "35-годишен мъж е осъден на 2 години затвор за кражба, извършена в условията на опасен рецидив и продължавано престъпление. Той ще търпи наказанието си при първоначален „строг режим“. Присъдата е постановена от Районен съд - Балчик и беше обявена за влязла в сила от състав на Окръжния съд в Добрич. Това съобщиха от пресцентъра на  Съда . Подсъдимият е признат за виновен в това, че на 12 септември 2018 г., е извършил кражби от 4 жилища в Балчик. От домовете на пострадалите били отнети пари, сребърни и златни накити, мобилен телефон и други вещи. Общата стойност на откраднатото възлиза на 4301.54 лева. Мъжът, който е многократно осъждан, живеел в село в община Нови пазар заедно със семейството си. Излязъл от затвора на 21 август 2018 г. и тъй като нямал пари, започнал да взема заеми от своите близки. За да върне парите, започнал отново да извършва кражби. Отишъл в Балчик с маршрутка, избрал случайно къщите, от които извършил кражбите и след това се прибрал в селото си. На другия ден бил задържан от полицията и върнал част от отнетите вещи, които били предадени на пострадалите. На първа съдебна инстанция мъжът е бил осъден в условията на съкратено съдебно следствие, след като е признал вината си и всички факти, изложени в обвинителния акт. Впоследствие той е обжалвал присъдата с искане за по-леко наказание. В съдебното заседание пред Окръжния съд подсъдимият заяви обаче, че оттегля жалбата си, тъй като междувременно е бил осъден на 2 години лишаване от свобода по друго дело в Районен съд - Провадия и предстои групиране на наказанията му по двете присъди. След направеното от подсъдимия изявление, Окръжният съд прекрати съдебното производство по въззивното дело и обяви за влязла в сила постановената на първа инстанция присъда.", "date": "2019.06.19", "title": "Добрич: 35-годишен мъж е осъден на 2 години затвор за кражба на пари, накити и вещи за над 4 300 лв."}
{"url": "http://www.focus-news.net/news/2019/06/19/2671558/burgas-v-turisticheskiya-kompleks-akve-kalide-shte-badat-predstaveni-5-balgarski-filma.html", "text": "В няколко неделни вечери през юли и август амфитеатърът на Туристически комплекс (ТК) „Акве Калиде“ в Бургас ще се превърне в лятно кино. 5 интересни български заглавия ще бъдат представени на публиката, избрала срещата със седмото изкуство под звездите. Това съобщиха от пресцентъра на  Община Бургас . \r\nНощно „Акве Калиде“ ще предложи на всички киномани чудесна лятна ваканция с любим филм. Прожекциите ще започват от 21.30 ч., а след техния край ще бъде осигурен извънреден курс на градския транспорт. Ето подбраните заглавия: \r\n- Вездесъщият – 14 юли 2019, 21.30 ч.; \r\nСценарий: Матей Константинов, Илиян Джевелеков, режисьор: Илиян Джевелеков; \r\nС участието на: Велислав Павлов, Теодора Духовникова, Весела Бабинова, Михаил Мутафов, Анастасия Лютова, Тони Минасян, Ирмена Чичикова, Борис Луканов; \r\n- love.net – 28 юли 2019, 21.30 ч.; \r\nРежисьор: Илиян Джевелеков; \r\nС участието на: Владимир Пенев, Христо Шопов, Захари Бахаров, Лилия Маравиля, Койна Русева, Джон Лоутън, Диана Добрева, Диляна Попова, Мик Бокс, Йорданка Кузманова, Лора Чешмеджиева, Тео Аврамов, Каролайн Хейнс, Йордан Славейков, Делян Дъбов, Анелия Мангърова, Моника Згурова, Евгения Василева, Михаил Милчев, Николай Върбанов, Лидия Инджова, Надя Тержуманова, Николай Станоев, Рада Велинова, Тони Карабашев; \r\n- Възвишение – 11 август 2019, 21.30 ч.; \r\nПо едноименния роман на Милен Русков; \r\nСценарий: Виктор Божинов, Милен Русков, Нели Димитрова, режисьор: Виктор Божинов; \r\nС участието на: Владимир Михайлов, Стоян Дойчев, Христо Петков, Юлиян Вергов, Димитър Рачков, Захари Бахаров, Малин Кръстев, Филип Аврамов, Александър Алексиев; \r\n- Южен вятър – 25 август 2019, 21.30 ч.; \r\nРежисьор: Милош Аврамович; \r\nС участието на: Ивайло Захариев, Драган Белогърлич, Христо Шопов, Йована Стоилкович; \r\n- Пеещите обувки – 1 септември 2019, 21.30 ч.; \r\nСценарий: Георги Данаилов, Радослав Спасов, режисьор Радослав Спасов; \r\nС участието на: Донна Бангьозова, Рая Пеева, Ернестина Шинова, Александър Алексиев, Юлиян Петров, Борислав Чучков, Стефан Щерев, Стефан Вълдобрев, Стоян Алексиев, Кръстьо Лафазанов. \r\nФилмите не се препоръчват за лица под 14 г. \r\nБилети може да бъдат закупени в туристическите информационни центрове: „Часовника“, „Автогара“, „Морска гара Магазия 1“, ТК „Акве Калиде“, тел. 0882004126.", "date": "2019.06.19", "title": "Бургас: В туристическия комплекс „Акве Калиде“ ще бъдат представени 5 български филма"}
{"url": "http://www.focus-news.net/news/2019/06/19/2671559/dobrich-v-grada-shte-se-provezhdat-bezplatni-profilaktichni-pregledi-za-rak-na-gardata.html", "text": "В града ще се провеждат безплатни профилактични прегледи за рак на гърдата. Това съобщиха от пресцентъра на  Община Добрич . Организатори са Фондация „Една от 8“ в рамките на съвместната програма с Avon – „Бъди до мен“. Ще бъдат прегледани абсолютно безплатно 200 жени в града. Прегледите ще се извършат в сградата на Общината на 1 етаж (Бизнес зала) на датите 26, 27 и 28 юни. Условието е дамите да са на възраст от 20 до 65 години, да не са били диагностицирани с рак на гърдата и да не са бременни.  \r\nЖелаещите могат да се запишат за безплатен профилактичен преглед само на датите 19 и 20 юни от 10.00 до 16.00 часа на телефон 0888 811 323.", "date": "2019.06.19", "title": "Добрич: В града ще се провеждат безплатни профилактични прегледи за рак на гърдата"}
{"url": "http://www.focus-news.net/news/2019/06/19/2671557/do-1000-leva-shte-bade-globata-za-grazhdanite-za-shum-na-otkrito-za-firmite-sanktsiite-dostigat-do-6-000-leva.html", "text": "Народното събрание прие окончателни промени в Закона за защита от шума в околната среда, предаде репортер на  Агенция „Фокус“ . За нарушение на разпоредбите се предвижда физическите лица да се наказват с глоба от 500 до 1000 лв., а на юридическите лица и на едноличните търговци да се налага имуществена санкция в размер от 3000 до 6 000 лв. При повторно нарушение физическите лица ще се наказват с глоби от 2000 лв. до 6000 лв., а на юридическите лица и на едноличните търговци ще се налага имуществена санкция в размер от 5000 лв. до 12 000 лв.  \r\nДаяна ДЮЛГЕРОВА", "date": "2019.06.19", "title": "До 1000 лева ще бъде глобата за гражданите за шум на открито, за фирмите санкциите достигат до 6 000 лева"}
{"url": "http://www.focus-news.net/news/2019/06/19/2671560/vidin-prevedeni-sa-sredstvata-za-lekarstvena-terapiya-na-zdravnoosigureni-patsienti-ot-oblastta.html", "text": "Районната здравноосигурителна каса изплати 460 313 лв. на 25 аптеки в област Видин. Това съобщиха от пресцентъра на  РЗОК - Видин . Изплатените от РЗОК средства са за осигурените лекарствени продукти, медицински изделия и диетични храни за специални медицински цели, за домашно лечение.  \r\nЗдравноосигурителните плащания са за периода от 1 до 15 май 2019 г. и включват: 223 540 лв. от изплатените средства на аптеките покриват лекарствените продукти, назначени с т.нар. протокол, за които се извършва експертиза. 236 773 лв. е размерът на изплатените средства за домашно лечение, отпуснати само срещу рецептурна книжка /не се изисква протокол/, както и за медицински изделия в извънболничната помощ.  \r\nНай-често отпускани лекарства по заболявания за област Видин: за ревматоидни заболявания, неинсулинозависим захарен диабет с неврологични усложнения, инсулинозависим захарен диабет без усложнения, Болест на Парконсон. \r\nЗдравноосигуреният пациент представя актуална рецептурна книжка с въведена диагноза/и от личния лекар, заверена в приемната на РЗОК, в която се проследява и отбелязва датата на получаване на лекарстения продукт, частично или изцяло заплатен от НЗОК, от съответната аптека. \r\nНЗОК, респективно РЗОК, осигурява качествена скъпоструваща лекарствена терапия за домашно лечение, съответстваща на най-новите терапевтични подходи на европейско ниво, вкл. на млади хора в работоспособна възраст, за да се осигури по-качествен начин на живот. Процедурата за получаването ѝ максимално е облекчена.", "date": "2019.06.19", "title": "Видин: Преведени са средствата за лекарствена терапия на здравноосигурени пациенти от областта"}
{"url": "http://www.focus-news.net/news/2019/06/19/2671552/to-vima-gartsiya-poslanikat-na-sasht-v-atina-prizova-turtsiya-da-prestane-s-provokatsiite-pri-dostavkata-na-80-boyni-helikoptera-v-gartsiya.html", "text": "Американският посланик в Гърция Джефри Пайет отправи във вторник ново ясно послание към Турция да спре с провокациите в Изключителната икономическа зона (ИИЗ) на Кипър и заяви, че е време за диалог, съобщава гръцкият вестник  „То Вима“ . \r\nПайет направи това изявление пред журналисти след церемония във военновъздушната база Стефановикио близо до Волос във връзка с доставката на 70 вертолети Kiowa Warriors и на последните 10 вертолета Chinook, поръчани за гръцките въоръжени сили. \r\n„Сега е време за диалог, а не за по-нататъшна ескалация и провокационни действия“, подчерта той. Помолен да коментира факта, че САЩ проучват възможността за предприемане на ответни мерки спрямо враждебните действия на Турция и нарушаването на международното право в Източното Средиземноморие, Пайет заявява, че САЩ и ЕС „споделят възможност за развитие на действията във водите около Кипър и по-специално за съвместния ни интерес да се избягнат по-нататъшни провокационни действия от страна на Турция“. \r\nВертолетите Kiowa Warriors се използват за осъществяване на разузнавателни действия в подкрепа на сухопътните сили и могат да играят значителна роля в защитните операции по гръцките острови при евентуален военен инцидент. По описание на военните експерти това са вертолети със съвременна наблюдателна, навигационна, комуникационна и оръжейна система. Това позволява тези вертолети да се използват денонощно при различни метеорологични условия.", "date": "2019.06.19", "title": "„То Вима“ (Гърция): Посланикът на САЩ в Атина призова Турция да престане с провокациите при доставката на 80 бойни хеликоптера в Гърция"}
{"url": "http://www.focus-news.net/news/2019/06/19/2671561/plovdiv-pet-sela-v-oblastta-sa-s-narusheno-vodopodavane.html", "text": "Жителите на пет села в Пловдивска област са с нарушено водоподаване заради аварии и монтажни дейности. Това съобщиха за  Радио „Фокус“ – Пловдив  от ВиК – Пловдив. Без вода до отстраняване на възникнали аварии са населените места Соколица, Мраченик, Маноле и Церетелево. Нарушено е водоподаването и към част от абонатите в село Храбрино. \r\nЕкипите на водоснабдителното дружество работят също по отстраняването на авария в района на ул. „Персенк“ в град Куклен, в района на улиците „Възход“, „Силиврия“, „Чорлу“ и „Богомил“ в град Пловдив. С нарушено водоподаване са също живущите в района на блок №195 в пловдивския квартал „Тракия“. Работи се и по авария в района на жп моста до Гребната база в областния град. \r\nТони МИХАЙЛОВ", "date": "2019.06.19", "title": "Пловдив: Пет села в областта са с нарушено водоподаване"}
{"url": "http://www.focus-news.net/news/2019/06/19/2671554/d-r-desislava-panayotova-bogoslov-paisiy-hilendarski-i-sofroniy-vrachanski-sa-poslednite-balgarski-svetii-kanonizirani-ot-svetiya-sinod.html", "text": "Св. Паисий Хилендарски и Софроний Врачански са последните български светии канонизирани от Светия синод. Това каза в интервю за  Агенция „Фокус“  богословът и главен редактор на сайта на Светия синод д-р Десислава Панайотова по повод честването на Паисий Хилендарски от православната църква. Тя допълни, че те са канонизирани през 60-те години на 20-ти век. „Именно в чест на Паисий Хилендарски преди точно 10 години – през 2009 година, стартира официалният сайт на Българската Патриаршия, който има за свой небесен покровител св. Паисий Хилендарски. Така че и по този начин му е дадена чест като на просветител и човек дълбоко вярващ, който имал истинско мисионерско значение за нашия народ“, заяви Панайотова. Богословът обясни още, че св. Паисий Хилендарски се изобразява като преподобен, тоест в монашеско облекло и с перо в ръка, показващо неговия книжовен труд и това, че е написал „История славянобългарска“.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.06.19", "title": "Д-р Десислава Панайотова, богослов: Паисий Хилендарски и Софроний Врачански са последните български светии канонизирани от Светия синод"}
{"url": "http://www.focus-news.net/news/2019/06/19/2671541/volen-siderov-ataka-vnasyame-proekt-za-aneks-kam-dogovora-sas-severna-makedoniya-da-zapazim-dostoynstvoto-pametta-i-istoriyata-si-i-da-ne-pozvolyavame-s-tyah-da-se-spekulira.html", "text": "Внасяме проект за анекс към договора със Северна Македония - да запазим достойнството, паметта и историята си и да не позволяваме с тях да се спекулира. Това каза лидерът на \"Атака\" Волен Сидеров по време на брифинг в Народното събрание, предаде репортер на  Агенция „Фокус“ . Волен Сидеров обясни, че проектът предвижда Народното събрание да възложи на правителството да изготви анекс и да го предложи към договора със Северна Македония. „Необходимостта от този анекс е ясна за всички. Само последният пример със спора около Гоце Делчев, преди това за Илинденско-Преображенското въстание, имаше други поводи, които внасят напрежение между двете страни“, допълни още Сидеров. „Какво казваме с този анекс. Той е изготвен от сътрудници и юристи на партия \"Атака“. Най-важното е, че историческите събития и личности се обявяват за общи само с решение на комисията. След което се внася една забрана тези личности и събития да бъдат употребявани от която и да е от двете страни без общо съгласие. Изброено е кои личности и събития, свързани с Първата българска империя до Крумовата династия и след това всичко свързано с националноосвободителната борба, борбата за обединение на българския народ. По този начин ние предотвратяваме бъдещи недоразумение или поводи за напрежение от употреба на исторически личности, събития, като започнем от цар Самуил до Гоце Делчев“, каза Сидеров. Според него така се показва, че нещата трябва да се вършат на дело, а не с приказки и изявления. \r\nДеница КИТАНОВА", "date": "2019.06.19", "title": "Волен Сидеров, „Атака“: Внасяме проект за анекс към договора със Северна Македония - да запазим достойнството, паметта и историята си и да не позволяваме с тях да се спекулира"}
{"url": "http://www.focus-news.net/news/2019/06/19/2671564/veliko-tarnovo-obnovena-sportna-ploshtadka-otvori-vrati-v-svishtov.html", "text": "Обновена спортна площадка отвори врати в Свищов. Тя се намира в ж. к. „Дунав“, между улиците „Градево“ и „Младост“. Кметът на града Генчо Генчев каза, че му е изключително приятно да открие поредната нова придобивка за живущите в квартала, съобщиха от пресцентъра на  Община Свищов . „Една спортна площадка, която беше изключително занемарена, нефункционална, но ето че днес имаме възможност да я открием като едно по-добро спортно съоръжение, на което през лятната ваканция децата на Свищов ще имат възможност да тренират, спортуват и най-вече да правят всичко това в безопасни условия“, допълни градоначалникът и поясни, че всички съоръжения на територията на площадката са захванати съгласно изискванията и отговарят на наредбата за безопасност. \r\nОбновената зона за спорт е с изкуствена настилка на целия терен, който е обособен за футболно игрище, баскетболно игрище и предстои да бъде поставена мрежа за волейбол. Има места за сядане и отдих през свободното време, както и кошове за дребни отпадъци. „Мисля, че това, което сме си заложили като политика на действие – във всеки един квартал да създаваме все по-добри условия както за децата, така и за възрастните, го изпълняваме“, отбеляза още кметът Генчев и отправи апел към всички младежи и деца да се радват на живота, но да пазят и да не рушат новите придобивки, защото всичко това е направено единствено и само за тях. Той се обърна и към възрастните, с молба да не се притесняват да правят забележки на нарушителите, а ако забележат сериозни вандалски прояви да сигнализират на органите на реда или да се обадят на телефон 112. \r\nКметът на Свищов припомни, че предстои изграждане на детска площадка и в другия край на квартала, където ще могат да се забавляват най-малките му жители. \r\nМария Силвестрова, живуща в квартала, сподели: „Живея тук от построяването на комплекса, но такава площадка досега не сме имали. Благодарение на общинската управа и това желание ни се сбъдна, но искрено се надявам всички да пазим като частна собственост направеното, защото от нас зависи да стопанисваме това, което вече имаме. Тук има доста деца, особено през летните месеци, които ще могат да се радват на новата придобивка и искрено се надявам да я пазят“, категорична бе тя. \r\nСпортната площадка е обновена с общински средства в размер на близо 20 000 лв., а ремонтът е извършен от Общинско предприятие „Комунално строителство и поддръжка“ – Свищов.", "date": "2019.06.19", "title": "Велико Търново: Обновена спортна площадка отвори врати в Свищов"}
{"url": "http://www.focus-news.net/news/2019/06/19/2671566/kardzhali-na-ofitsialna-tseremoniya-v-grada-shte-bade-vrachena-nagradata-multikulturniyat-chovek.html", "text": "В Арт галерия „Кръг” в Кърджали за 7-и път ще бъде връчена наградата „Мултикултурният човек”, която се дава на кърджалиец, където и по света да се намира той, за принос в развитието на мултикултурализма, интеркултурния диалог и езиковото многообразие. Това съобщи за  Радио „Фокус”  Радост Николаева, директор на Движение „КРЪГ“. „На 24 юни от 17.30 часа ще бъде представена изложба, която връща лентата на събитията 7 години назад и показва уникални кадри, свързани с досегашните носители на наградата „Мултикултурният човек”. Очакват се и нестандартни музикални изпълнения от носители на наградата“, обясни Радост Николаева. Досегашните носители са от България, Турция и САЩ, сега също ще бъдат от България и Турция, а цифрата 7 е избрана заради нейната сакрална символика в културните традиции и вярвания по света.  \r\n„Цифрата 7 има много важно място и в еврейската традиция: светът е създаден за 7 дни, първият стих от Тората съдържа 7 думи, в някои сефарадски домакинства у нас все още се пази традицията да се приготвя т. нар. „Хляб на седемте небеса” (Pan de los siete cielos) на празника Шавуот (в превод „седмици”). В християнството 7 е свещено число: 7 са дните на седмицата, цветовете на дъгата, нотите, Даровете на Св. Дух, дните на пост и молитва, смъртните грехове, тайнствата. В Корана числото 7 е използвано 15 пъти, а изразът \"7 небета и 7 морета\" е споменат 7 пъти“, поясни Радост Николаева. Тя сподели още, че според ислямската религия вселената е създадена на 7 етапа и по време на поклонението (хадж) Кааба се обикаля 7 пъти. В края на поклонението дяволът се замеря със 7 камъка. В исляма се споменава за 7 нива на Рая. Първата сура „ал-Фатиха” се състои от 7 аята (единици, стиха). Една от информациите за Вселената в стиховете на Корана е, че небето е подредено на 7 нива. Другата е, че земята е сходна на небето, което се състои от 7 нива. Мохамед призовавал 7 учени (улеми) за всяка важна среща, а дворецът Топкапъ има 7 големи порти“, каза още Радост Николаева. По думите ѝ 7 са струните на митичната лира на певеца на Родопите Орфей, получена от бог Аполон, която според легендите символизира 7-те тела, притежавани от всеки от нас. 7-те родопчанки от село Подкова издигат уникалната дървена Джамия на 7-те моми за една нощ, без да заковат нито един пирон в нея. Вярва се, че в някои от манастирите у нас тече лековита вода от 7 извора, а също, че са 7 тайните на тези от нас, които не боледуват, 7 са тайните на красотата на японките и французойките, 7 са тайните и на успешните хора, толкова са тайните на астрологията и на Майка Тереза. Според данните на Движение „КРЪГ\" през 1982 г. пещерен клуб „Родопи” от Кърджали за първи път е описал и картирал със специална карта на Федерацията по спелеология 7-те входа на Стремските лабиринти (античните рудници за добиване на злато), между селата Стремци и Рани лист, които са единствените запазени галерии на мини за добив на злато (III-I в.пр. Хр.) на Балканите. \r\nДарина ДЕЕНИЧИНА", "date": "2019.06.19", "title": "Кърджали: На официална церемония в града ще бъде връчена наградата „Мултикултурният човек”"}
{"url": "http://www.focus-news.net/news/2019/06/19/2671565/d-r-ognyan-simeonov-dietolog-ne-tryabva-da-kupuvame-tsarevitsa-i-sandvichi-s-kayma-koito-se-prodavat-na-plazha-bez-kasova-belezhka.html", "text": "Не трябва да купуваме царевица и сандвичи с кайма, които се продават на плажа без касова бележка. Това каза диетологът д-р Огнян Симеонов в интервю за  Агенция „Фокус“  във връзка с правилното хранене през лятото. „Рисковите храни не само през летния сезон, а целогодишно, са всички форми на колбаси, всички преработени меса и всичко, което не е в естествения му вид. По този начин ние натоварваме организма си. Рискови са и всички целофанирани, генномодифицирани продукти, които ги има масово на пазара“, заяви д-р Симеонов. Той посочи, че тестените изделия също не са за предпочитане целогодишно в големи количества заради високото съдържание на глутен. \r\nВъв връзка с продуктите, които се продават на плажа, д-р Симеонов заяви, че много трябва да се внимава какво се купува. „Трябва да избягваме храна, която е готова. Например сандвичите с кайма – трябва да избягваме всякакви видове, в които има кайма. Не трябва да консумираме и храни, в които има яйце, защото то много бързо се разваля - може да доведе до много сериозен проблем и може да се заразим с различни форми на различни бактерии. На плажа не трябва да купуваме и всички онези неща, които не са запечатани, тъй като и те носят рискове – най-вече царевицата, която продават по плажа. Също така трябва да избягваме и всичко, което е приготвено в домашни условия и се продава без касови бележки“, обясни диетологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.19", "title": "Д-р Огнян Симеонов, диетолог: Не трябва да купуваме царевица и сандвичи с кайма, които се продават на плажа без касова бележка"}
{"url": "http://www.focus-news.net/news/2019/06/19/2671567/predsedatelyat-na-ns-tsveta-karayancheva-shte-poeme-rotatsionnoto-predsedatelstvo-na-pachis-na-53-tata-generalna-asambleya-na-organizatsiyata-v-baku.html", "text": "Председателят на Народното събрание Цвета Караянчева ще поеме от името на българския парламент ротационното председателство на Парламентарната асамблея на Черноморското икономическо сътрудничество (ПАЧИС) на 53-тата Генерална асамблея на организацията. Това съобщиха от пресцентъра на  Народното събрание . Форумът, чийто домакин е азербайджанският Милли Меджлис, ще бъде на 20 и 21 юни 2019 г. в Баку. В него ще участва и председателят на парламентарната Група за приятелство България – Азербайджан Хамид Хамид.  \r\n53-тата Генерална асамблея на ПАЧИС ще бъде открита на 20 юни 2019 г. от председателя на Националното събрание на Азербайджан и ротационен председател на организацията Октай Асадов. Обръщение към парламентаристите ще направи президентът на Азербайджан Илхам Алиев. Председателят на Народното събрание Цвета Караянчева ще поздрави участниците и гостите на Генералната асамблея и ще участва в нейната работа. В рамките на форума Цвета Караянчева ще има среща с председателя на азербайджанския Милли Меджлис Октай Асадов.  \r\nНа 21 юни 2019 г. преди закриването на 53-тата Генерална асамблея на ПАЧИС председателят на азербайджанския парламент ще предаде председателството на организацията на Цвета Караянчева. Председателят на Народното събрание ще направи изказване пред парламентаристите, в което ще очертае приоритетите, по които ще работи България като председател на ПАЧИС.  \r\nБългария е сред страните-учредителки на Организацията за Черноморско икономическо сътрудничество и е ангажирана активно в процесите за реформиране и адаптиране на организацията към съвременните предизвикателства. Страната ни ще бъде председател на Парламентарната асамблея на ПАЧИС през втората половина на 2019 г. През ноември в София ще бъде организирана 54-тата Генерална асамблея на организацията.", "date": "2019.06.19", "title": "Председателят на НС Цвета Караянчева ще поеме ротационното председателство на ПАЧИС на 53-тата Генерална асамблея на организацията в Баку"}
{"url": "http://www.focus-news.net/news/2019/06/19/2671562/krum-zarkov-bsp-gerb-i-dps-se-opitvat-da-privatizirat-politicheskiya-zhivot-ne-stava-duma-za-namalyavane-na-subsidiite-a-za-dopuskane-na-chastno-finansirane.html", "text": "ГЕРБ и ДПС се опитват да приватизират политическия живот на страната - не става дума за намаляване на субсидиите, а за допускане на частно финансиране на политическите субекти. Това каза пред журналисти зам.-председателят на ПГ на \"БСП за България\" Крум Зарков във връзка с размера на партийните субсидии, предаде репортер на  Агенция \"Фокус\" . \"Днес стана ясно какво се крие зад изненадващото предложение за 1 лв. субсидия. Въобще не е ставало дума за намаляване на парите на партиите. Ставало е дума за координирана акция, която цели да допусне частно финансиране на политическите субекти. В тази координирана акция ГЕРБ и ДПС се опитват да приватизират политическия живот на страната\", обяви той. \"Кой оттук нататък мислите, че ще обслужват партиите - своите избиратели или своите спонсори? Кой утре ще определя листите с общински съветници и кандидат-кметовете - партиите или контролиращите ги олигарси\", попита Зарков. \"Това е истински атентат към базисните постижения на българската демокрация\", заяви депутатът. \"БСП е единствената партия срещу него. Призоваваме българските граждани също да не остават безучастни. Призоваваме за открит и честен дебат, за това как да се намали субсидията без да се намали независимостта на политическите субекти\", каза още Крум Зарков. Той посочи, че за всичко това БСП започва разговори, които ще субективизира в законови предложения. \r\nДеница КИТАНОВА", "date": "2019.06.19", "title": "Крум Зарков, БСП: ГЕРБ и ДПС се опитват да приватизират политическия живот - не става дума за намаляване на субсидиите, а за допускане на частно финансиране"}
{"url": "http://www.focus-news.net/news/2019/06/19/2671547/volen-siderov-ataka-s-aneksa-kam-dogovora-sas-severna-makedoniya-shte-predotvratim-krazhbata-na-istoriya-ne-mogat-da-otkazhat-zashtoto-ochakvat-odobrenieto-ni-za-es.html", "text": "С анекса към договора със Северна Македония ще предотвратим кражбата на история, те не могат да откажат, защото очакват одобрението ни за ЕС. Това каза лидерът на Атака Волен Сидеров по време на брифинг в Народното събрание, предаде репортер на  Агенция „Фокус“ . Сидеров посочи, че всички парламентарни групи трябва да изразят мнението си п защото става дума за българското национално достойнство. „Очакваме подкрепата на коалиционни партньори от малката, средната и най-голямата коалиция“, каза Сидеров. Според него много дразни спекулацията с български исторически личности от страна на македонски историци и политици. „Единственият начин това да се предотврати е да им предложим този анекс и сега имаме условията те да не могат да откажат. Очакват нашето одобрение за ЕС“, каза още Сидеров.    \r\nДеница КИТАНОВА", "date": "2019.06.19", "title": "Волен Сидеров, „Атака“: С анекса към договора със Северна Македония ще предотвратим кражбата на история, не могат да откажат, защото очакват одобрението ни за ЕС"}
{"url": "http://www.focus-news.net/news/2019/06/19/2671563/parlamentat-prie-okonchatelno-promenite-v-zakona-za-zashtita-ot-shuma-v-okolnata-sreda.html", "text": "Парламентът прие окончателни промени в Закона за защита шума в околната среда, предаде репортер на  Агенция „Фокус“ . Законопроектът е внесен от Министерски съвет и бе приет на първо гласуване на 12 юли 2018 г. Промените имат за цел да осигурят опазването на здравето на населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии и зони със смесено предназначение.  \r\nТекстовете забраняват озвучаване на открити площи и зони в територии, предназначени за жилищно строителство, рекреационни зони и територии и зони със смесено предназначение за времето от 14.00 до 16.00 ч. и от 23.00 до 8.00 ч. За същия период се забранява излъчването на шум и при строителство. Изключение ще правят религиозни храмове, железопътните гари, автогарите, аерогарите, морските гари и използването на системи за оповестяване на населението при бедствия.  \r\nЗа нарушение на разпоредбите законодателят предвижда физическите лица да се наказват с глоба от 500 до 1000 лв., а на юридическите лица и на едноличните търговци да се налага имуществена санкция в размер от 3000 до 6000 лв. При повторно нарушение физическите лица ще се наказват с глоби от 2000 лв. до 6000 лв., а на юридическите лица и на едноличните търговци ще се налага имуществена санкция в размер от 5000 лв. до 12 000 лв.  \r\nДаяна ДЮЛГЕРОВА", "date": "2019.06.19", "title": "Парламентът прие окончателно промените в Закона за защита от шума в околната среда"}
{"url": "http://www.focus-news.net/news/2019/06/19/2671570/ministar-danail-kirilov-shte-otkrie-kragla-masa-v-natsionalniya-institut-na-pravosadieto-na-20-yuni.html", "text": "Министър Данаил Кирилов ще открие кръгла маса в Националния институт на правосъдието на 20 юни. Това съобщиха от пресцентъра на  Министерството на правосъдието . Събитието ще се състои в рамките на два дни (20 и 21 юни 2019 г.) в Националния институт на правосъдието. Кръглата маса е по изпълнението на решенията на Европейския съд по правата на човека по групата дела С.З. срещу България и Колеви срещу България, засягаща систематичния проблем за неефективното наказателно производство в България и липсата на гаранции за независимо наказателно разследване срещу Главния прокурор. Кръглата маса се организира съвместно от Отдела за изпълнение на решенията на ЕСПЧ към Съвета на Европа и Министерство на правосъдието с цел да подпомогне българската държава при изпълнението на тези решения.  \r\nФорматът се определя от представителите на Съвета на Европа.", "date": "2019.06.19", "title": "Министър Данаил Кирилов ще открие кръгла маса в Националния институт на правосъдието на 20 юни"}
{"url": "http://www.focus-news.net/news/2019/06/19/2671574/shumen-dvama-mladezhi-sa-zadarzhani-za-huliganstvo-i-agresiya-spryamo-politseyski-sluzhitel-sled-signal-za-narushavane-na-obshtestveniya-red.html", "text": "Двама младежи са задържани в Шумен за хулиганство след получен сигнал за нарушаване на обществения ред снощи. Това съобщиха от  ОДМВР-Шумен . Малко преди 22 часа в дежурната оперативна част на областната дирекция на полицията в Шумен било получено съобщение, че в двора на училище в кв. \"Тракия\" се чуват силни викове от две момчета и момиче. Изпратен бил полицейски екип. След пристигане на място и при опит да бъде установена самоличността на присъстващите единият проявил агресия спрямо полицейски служител, минал зад него и му нанесъл удар в областта на гърба. Намесили се граждани, които били в двора на училището и помогнали да се осуети бягството на извършителя. На място пристигнал втори полицейски екип. К. К. на 25 г. и Д. Р. на 20 г. са задържани за срок до 24 часа в полицейското управление в Шумен. За извършено престъпление по чл. 325 ал. 2 от НК е образувано досъдебно производство.", "date": "2019.06.19", "title": "Шумен: Двама младежи са задържани за хулиганство и агресия спрямо полицейски служител след сигнал за нарушаване на обществения ред"}
{"url": "http://www.focus-news.net/news/2019/06/19/2671571/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сега, близо две години след подписването на договорите за добросъседство и сътрудничество с Гърция и България, започват на дело да се показват ефектите от асиметричността на тяхната правно-политическа позиция, главно в ущърб на Македония, пише авторитетното издание  „Нова Македония“  в материал, представен без редакторска намеса. \r\nПодписването на тези двустранни международни договори бе предложено на Македония (а и поставено като своеобразно условие) от международната общност като решение на отворените въпроси със съседите, които бяха и причина за блокирането на евроатлантическите аспирации на страната точно от съседните държави. Според условията на тези договори, „като капитална жертва“, Македония се съгласи да промени конституционното си име и самата Конституция, а освен това се съгласи да участва в смесени исторически комисии, които да съгласуват учебниците по история и образователната система в духа на новодоговорените приятелства. Официално и съседни страни, подписали споразуменията, участват в работата на комисиите и трябва да хармонизират учебниците си, както и да не пречат на Македония в нейната интеграция в ЕС. Въпреки всичките изпълнени препоръки и условия на международната общност (и десетки положителни доклади от Европейската комисия) , Македония остава несигурна относно датата за започване на преговори за членство в ЕС, но едва сега гръцките медии признават, че „за пръв път това няма да бъде по вина на Гърция“. \r\nНо прилагането и изпълнението на условията на договорите за добросъседство показват на дело тяхната асиметрия в полза на съседите. Наскоро министърът на външните работи на България Екатерина Захариева подчерта, че македонската страна „по отношение на започването на преговорите за членство с ЕС има задължения и по отношение на историята“. В контекста на работата на историческите комисии, Захариева подчерта, че въпреки резултатите и постиженията на комисията и съгласуването за отбелязване на историческите личности от Средновековието, характерът и работата за Гоце Делчев е ключово условие за българската страна в подкрепа на Македония по пътя към ЕС. По-късно Захариева дори категорично и ултимативно обяви, че България ще напусне работата в историческите комисии и ще прекъсне всякакво сътрудничество, ако Македония не приеме „българската истина“ за Гоце Делчев. Министърът на отбраната и вицепремиер Красимир Каракачанов също така имаше радикални изявления, според които македонската страна трябва да приеме всички условия на българската в историческата комисия, за да получи по-нататъшна подкрепа в ЕС и НАТО. \r\nЩо се отнася до споразумението с Гърция, където в близко бъдеще се очаква смяна на правителството, кандидатът за поста министър-председател Кириакос Мицотакис заявява, че по всякакъв начин ще се труди, за да „намали вредните последици от Преспанското споразумение за гръцката страна“ и че ще използва всяка възможност да възпрепятства Македония във всяка глава, дори ако преговорите за членство в ЕС бъдат отворени. \r\nДори при подписването на споразуменията за добросъседски отношения голяма част от експертната общественост предупреждаваше за опасностите от тяхната асиметрия и че Македония, макар и да отговаря на всички изисквания на съседите, по никакъв начин няма да бъде защитена от техните капризни ултимативни политики. Въпросът в този момент, когато се появят първите ултиматуми и след подписването на договорите, е дали и как тази асиметрия може да бъде коригирана. Дали, може би, като (бъдеща) членка на ЕС и НАТО, като равноправен партньор в тези съюзи, Македония ще бъде в позиция да коригира последиците от асиметричността на договорите. \r\n„По принцип не съществува такова нещо като окончателен договор. Подписвани са и вечни съюзи, които са се разпадали след малко време. И според условията на договорите за добросъседство и сътрудничество, които Македония подписа с Гърция и България, ако едната страна не изпълнява договора, той се отменя“, казва Страшко Стояновски, професор в Юридическия факултет в Щип и експерт по създаване на национални теории. \r\nНо въпреки безспорната правна теория, която не изключва възможността за прекратяване на международни споразумения, професор Стояновски смята, че поставените от съседите ултиматуми са само началото на отстъпките, които ще се търсят от македонската страна. \r\n„Договорът за добросъседски отношения с България всъщност е продължение на споразумението от 1999 г., в което образователната и историческата комисия е нов момент. Такава комисия също е предвидена и установена в споразумението с Гърция. Само че в споразумението с Гърция се подчертава, че се защитава първо гръцката история, а онова, което остава е за македонската страна. Това е не само древният период, но и този от Гражданската война в Гърция, в средата на 20-ти век. Очевидно тези исторически и образователни комисии ще бъдат инструменти за поставяне на ултиматумите към македонската страна и ще се правят отстъпки непрекъснато. Освен това е тревожно, че не е ограничено във времето, за да се приведат в съответствие позициите, като това ще продължи, най-вероятно, до подписването на нов договор. Най-оптимистичната прогноза за ново споразумение, по-справедливо за македонската страна, би било това да се случи след десет години“, каза професор Страшко Стояновски. \r\nОсвен всичко друго, той вижда опасността в намерението на тези договори за създаване на нов граждански конструкт в Македония чрез гражданството, дефинирано като македонец/гражданин на Северна македония. \r\n„Създаването на нов граждански конструкт представлява модел за създаване на нация. И намерението в този модел е постепенно да се изтрие термина „македонски“. Факт е, че македонското общество е хетерогенно, със силни етнически идентичности, а всички съседски договори и вътрешни политики водят към засилване на другите етнически идентичности и постепенно обезличаване на македонската етническа идентичност“, твърди Страшко Стояновски, експерт по етническите теории. \r\nПо подобен начин разсъждава и професорът-философ Ферид Мухич, депутат в македонския парламент, който гласува „въздържал се“ при ратификацията на договора за добросъседство с България точно поради неговата асиметричност, която води към изтриване на македонския национален характер. \r\n„За съжаление, не съм оптимист по отношение на отмяната на договора, а още по-малко за обръщането на процеса на демакедонизация, който става възможен точно с договора за добросъседство с България. С такова асиметрично споразумение официално се стига до минимизиране на македонската националност. Това ще отразява и денационализацията на Македонската православна църква, за която все повече се смята, че може да бъде призната като Охридска архиепископия. И в момента на евентуално присъединяване към ЕС (което не смятам, че ще бъде преди 2030 г.), това ще стане чрез заличаване на всяка македонска национална характеристика. Отново, за съжаление, нямаме никакви инструменти или стратегия, за да спрем такъв процес“, каза професорът и депутат Ферид Мухич. \r\n***  Посланикът на САЩ в Сърбия Кайл Скот написа в „Туитър“, че статуквото на Балканите не може да се запази и отбеляза, че „всички губят от застоя в преговорите“ между Белград и Прищина, пише сръбския ежедневник  „Политика“ , като отбелязва, че така той е перифразирал думите на заместник-помощник държавния секретар на САЩ Матю Палмър, изказани на 12 юни в Прищина. \r\n„Всички губят от застоя в преговорите. Тези, които вярват, че ще се появят по-добри условия, в които ще преговарят за по-благоприятно споразумение, трябва да знаят, че няма по-добър момент от този“, пише американският посланик. \r\nПолитическите лидери, добави той, трябва да оставят настрана националистическата реторика и историческия ревизионизъм. \r\n„Те сквернят паметта на жертвите, отново отварят раните на оцелелите и пречат на напредъка към постигането на прозрачно, демократично и отговорно управление“, заключи Скот. \r\nПосланикът на САЩ също така приложи цялото обръщение на Матю Палмър, публикувано на сайта на американското дипломатическо представителство в Прищина. \r\n*** Американският посланик в Гърция Джефри Пайет отправи във вторник ново ясно послание към Турция да спре с провокациите в Изключителната икономическа зона (ИИЗ) на Кипър и заяви, че е време за диалог, съобщава гръцкият вестник  „То Вима“ . \r\nПайет направи това изявление пред журналисти след церемония във военновъздушната база Стефановикио близо до Волос във връзка с доставката на 70 вертолети Kiowa Warriors и на последните 10 вертолета Chinook, поръчани за гръцките въоръжени сили. \r\n„Сега е време за диалог, а не за по-нататъшна ескалация и провокационни действия“, подчерта той. Помолен да коментира факта, че САЩ проучват възможността за предприемане на ответни мерки спрямо враждебните действия на Турция и нарушаването на международното право в Източното Средиземноморие, Пайет заявява, че САЩ и ЕС „споделят възможност за развитие на действията във водите около Кипър и по-специално за съвместния ни интерес да се избягнат по-нататъшни провокационни действия от страна на Турция“. \r\nВертолетите Kiowa Warriors се използват за осъществяване на разузнавателни действия в подкрепа на сухопътните сили и могат да играят значителна роля в защитните операции по гръцките острови при евентуален военен инцидент. По описание на военните експерти това са вертолети със съвременна наблюдателна, навигационна, комуникационна и оръжейна система. Това позволява тези вертолети да се използват денонощно при различни метеорологични условия. \r\n***  През месец май президентът на Косово Хашим Тачи заяви, че няма да допусне създаването на Общността на сръбските общини (ОСО) в страната, която бе договорена в рамките на диалога със Сърбия при посредничеството на Европейския съюз, пише електронното издание на прищинския ежедневник  Gazeta Express . \r\nТачи отбеляза, че Белград е обещал да признае Косово в замяна на създаването на ОСО и предвид това, че Сърбия отказва да го направи, държавният обяви сделката за създаването на общността за „мъртва“. „Няма да допуснем създаването на Общност с или без изпълнителни правомощия. Сделката бе постигната в различно време, беше ни обещано признаване, което така и не се случи и те трябва да забравят за нея, сделката е мъртва“, подчерта косовският президент на 30 май. \r\nНо Европейският съвет на министрите, който заседава във вторник, в заключенията си за Косово разкритикува остро Тачи, като заяви, че ЕС изразява съжаление, че не е постигнат никакъв напредък в изпълнението на споразуменията от диалога, включително споразумението за ОСО. „Съветът обаче изразява съжаление, че не е постигнат напредък в отдавнашния ангажимент да се приложат постигнатите споразумения в диалога, включително изготвянето на проектостатут на ОСО в Косово, пълното прилагане на споразумението за граничните пунктове, както и решителното прилагане на енергийното споразумение. Съветът също така съжалява, че мостът в Митровица все още не е отворен за трафик, въпреки завършването на реконструкцията му“, се отбелязва в заключенията на Европейския съвет. \r\n„Съветът повтаря, че всички споразумения, постигнати в рамките на диалога с посредничеството на ЕС, трябва да бъдат приложени. В тази връзка, съветът приветства по-нататъшната консолидация на правосъдното споразумение и пълното прилагане на споразумението за телекомите“, се отбелязва още в документа.", "date": "2019.06.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/06/19/2671575/kyustendil-v-rilskata-sveta-obitel-se-provezhda-dvudnevna-nauchna-konferentsiya-po-sluchay-550-godini-ot-vrashtaneto-na-svetite-moshti-na-prepodobni-yoan-rilski.html", "text": "В Рилската света обител се провежда двудневна научна конференция по случай 550 години от връщането на светите мощи на преподобни Йоан Рилски от Търново в Рилския манастир, предаде репортер на  Агенция „Фокус“ . Събитието се организира от домакините от Рилската света обител и Богословския факултет на Софийския университет „Св. Климент Охридски“. Участват преподаватели от няколко богословски факултета, Софийската духовна семинария и др. Конференцията се провежда с участието на Негово високопреосвещенства Неврокопски митрополит Серафим и при любезното домакинство на Негово преосвещенство Адрианополски епископ Евлогий - игумен на манастира и монашеското братство.  \r\nНикола ПЕТКОВ", "date": "2019.06.19", "title": "Кюстендил: В Рилската света обител се провежда двудневна научна конференция по случай 550 години от връщането на светите мощи на преподобни Йоан Рилски"}
{"url": "http://www.focus-news.net/news/2019/06/19/2671568/krum-zarkov-bsp-protivopostavyame-se-na-vseki-opit-legalno-da-se-vkarat-chastni-interesi-v-politikata-zasluzhava-si-da-informirame-evropeyskite-ni-partnyori-za-tova.html", "text": "Противопоставяме се на всеки опит легално да се вкарат частни интереси в политиката - заслужава си да информираме европейските ни партньори за това. Това каза пред журналисти зам.-председателят на ПГ на \"БСП за България\" Крум Зарков във връзка с размера на партийните субсидии, предаде репортер на  Агенция \"Фокус\" . \"Това означава, че от утре партиите ще зависят от тези, които им плащат\", допълни Зарков. Той отбеляза още, че ГЕРБ са отказали да се срещнат с БСП. \"Но притичаха веднага, когато бяха повикани от ДПС, което си заслужава да бъде отбелязано. ДПС са внесли своето предложение в деловодството на Народното събрание и то цели именно това - отпушване на частното финансиране. Това е неприемливо. Още повече, разбираме, че това не е случайно в средата на годината и то преди важни местни избори. Това е целенасочен опит да се затрудни работата на всеки, който дръзне да се противопостави на това статукво. Ще противодействаме по всякакъв метод, включително, ако се наложи да сезираме други институции\", подчерта Зарков.  \r\nЗам.-председателят на ПГ на \"БСП за България\" посочи, че вчера е получено писмо от организации, които са противопоставят срещу този начин на действие и от БСП ще ги потърсят за разговор. \"Мисля, че си заслужава да информираме европейските партньори за случващото се в България\", допълни още Зарков. По думите му всички доклади за борба с корупцията касаят публичното финансиране на политическите сили. \"На това публично финансиране, днес се слага кръст\", подчерта още Зарков. \r\nДеница КИТАНОВА", "date": "2019.06.19", "title": "Крум Зарков, БСП: Противопоставяме се на всеки опит легално да се вкарат частни интереси в политиката - заслужава си да информираме европейските ни партньори за това"}
{"url": "http://www.focus-news.net/news/2019/06/19/2671556/nova-makedoniya-makedoniya-asimetrichnostta-na-dogovorite-sas-sasedite-vodi-do-ultimatumi-i-demakedonizatsiya.html", "text": "Сега, близо две години след подписването на договорите за добросъседство и сътрудничество с Гърция и България, започват на дело да се показват ефектите от асиметричността на тяхната правно-политическа позиция, главно в ущърб на Македония, пише авторитетното издание  „Нова Македония“  в материал, представен без редакторска намеса. \r\nПодписването на тези двустранни международни договори бе предложено на Македония (а и поставено като своеобразно условие) от международната общност като решение на отворените въпроси със съседите, които бяха и причина за блокирането на евроатлантическите аспирации на страната точно от съседните държави. Според условията на тези договори, „като капитална жертва“, Македония се съгласи да промени конституционното си име и самата Конституция, а освен това се съгласи да участва в смесени исторически комисии, които да съгласуват учебниците по история и образователната система в духа на новодоговорените приятелства. Официално и съседни страни, подписали споразуменията, участват в работата на комисиите и трябва да хармонизират учебниците си, както и да не пречат на Македония в нейната интеграция в ЕС. Въпреки всичките изпълнени препоръки и условия на международната общност (и десетки положителни доклади от Европейската комисия) , Македония остава несигурна относно датата за започване на преговори за членство в ЕС, но едва сега гръцките медии признават, че „за пръв път това няма да бъде по вина на Гърция“. \r\nНо прилагането и изпълнението на условията на договорите за добросъседство показват на дело тяхната асиметрия в полза на съседите. Наскоро министърът на външните работи на България Екатерина Захариева подчерта, че македонската страна „по отношение на започването на преговорите за членство с ЕС има задължения и по отношение на историята“. В контекста на работата на историческите комисии, Захариева подчерта, че въпреки резултатите и постиженията на комисията и съгласуването за отбелязване на историческите личности от Средновековието, характерът и работата за Гоце Делчев е ключово условие за българската страна в подкрепа на Македония по пътя към ЕС. По-късно Захариева дори категорично и ултимативно обяви, че България ще напусне работата в историческите комисии и ще прекъсне всякакво сътрудничество, ако Македония не приеме „българската истина“ за Гоце Делчев. Министърът на отбраната и вицепремиер Красимир Каракачанов също така имаше радикални изявления, според които македонската страна трябва да приеме всички условия на българската в историческата комисия, за да получи по-нататъшна подкрепа в ЕС и НАТО. \r\nЩо се отнася до споразумението с Гърция, където в близко бъдеще се очаква смяна на правителството, кандидатът за поста министър-председател Кириакос Мицотакис заявява, че по всякакъв начин ще се труди, за да „намали вредните последици от Преспанското споразумение за гръцката страна“ и че ще използва всяка възможност да възпрепятства Македония във всяка глава, дори ако преговорите за членство в ЕС бъдат отворени. \r\nДори при подписването на споразуменията за добросъседски отношения голяма част от експертната общественост предупреждаваше за опасностите от тяхната асиметрия и че Македония, макар и да отговаря на всички изисквания на съседите, по никакъв начин няма да бъде защитена от техните капризни ултимативни политики. Въпросът в този момент, когато се появят първите ултиматуми и след подписването на договорите, е дали и как тази асиметрия може да бъде коригирана. Дали, може би, като (бъдеща) членка на ЕС и НАТО, като равноправен партньор в тези съюзи, Македония ще бъде в позиция да коригира последиците от асиметричността на договорите. \r\n„По принцип не съществува такова нещо като окончателен договор. Подписвани са и вечни съюзи, които са се разпадали след малко време. И според условията на договорите за добросъседство и сътрудничество, които Македония подписа с Гърция и България, ако едната страна не изпълнява договора, той се отменя“, казва Страшко Стояновски, професор в Юридическия факултет в Щип и експерт по създаване на национални теории. \r\nНо въпреки безспорната правна теория, която не изключва възможността за прекратяване на международни споразумения, професор Стояновски смята, че поставените от съседите ултиматуми са само началото на отстъпките, които ще се търсят от македонската страна. \r\n„Договорът за добросъседски отношения с България всъщност е продължение на споразумението от 1999 г., в което образователната и историческата комисия е нов момент. Такава комисия също е предвидена и установена в споразумението с Гърция. Само че в споразумението с Гърция се подчертава, че се защитава първо гръцката история, а онова, което остава е за македонската страна. Това е не само древният период, но и този от Гражданската война в Гърция, в средата на 20-ти век. Очевидно тези исторически и образователни комисии ще бъдат инструменти за поставяне на ултиматумите към македонската страна и ще се правят отстъпки непрекъснато. Освен това е тревожно, че не е ограничено във времето, за да се приведат в съответствие позициите, като това ще продължи, най-вероятно, до подписването на нов договор. Най-оптимистичната прогноза за ново споразумение, по-справедливо за македонската страна, би било това да се случи след десет години“, каза професор Страшко Стояновски. \r\nОсвен всичко друго, той вижда опасността в намерението на тези договори за създаване на нов граждански конструкт в Македония чрез гражданството, дефинирано като македонец/гражданин на Северна македония. \r\n„Създаването на нов граждански конструкт представлява модел за създаване на нация. И намерението в този модел е постепенно да се изтрие термина „македонски“. Факт е, че македонското общество е хетерогенно, със силни етнически идентичности, а всички съседски договори и вътрешни политики водят към засилване на другите етнически идентичности и постепенно обезличаване на македонската етническа идентичност“, твърди Страшко Стояновски, експерт по етническите теории. \r\nПо подобен начин разсъждава и професорът-философ Ферид Мухич, депутат в македонския парламент, който гласува „въздържал се“ при ратификацията на договора за добросъседство с България точно поради неговата асиметричност, която води към изтриване на македонския национален характер. \r\n„За съжаление, не съм оптимист по отношение на отмяната на договора, а още по-малко за обръщането на процеса на демакедонизация, който става възможен точно с договора за добросъседство с България. С такова асиметрично споразумение официално се стига до минимизиране на македонската националност. Това ще отразява и денационализацията на Македонската православна църква, за която все повече се смята, че може да бъде призната като Охридска архиепископия. И в момента на евентуално присъединяване към ЕС (което не смятам, че ще бъде преди 2030 г.), това ще стане чрез заличаване на всяка македонска национална характеристика. Отново, за съжаление, нямаме никакви инструменти или стратегия, за да спрем такъв процес“, каза професорът и депутат Ферид Мухич. \r\nПревод и редакция:", "date": "2019.06.19", "title": "„Нова Македония“ (Македония): Асиметричността на договорите със съседите води до ултиматуми и демакедонизация"}
{"url": "http://www.focus-news.net/news/2019/06/19/2671577/burgas-obshtinata-shte-obosobi-chetiri-bezplatni-zoni-za-parkirane-po-ul-debelt-v-k-s-vazrazhdane.html", "text": "Общината ще обособи четири безплатни зони за паркиране по ул. „Дебелт“ в к-с „Възраждане“. Това съобщиха от пресцентъра на  Община Бургас . Те ще са разположени върху нейни собствени неблагоустроени и денивелирани терени, които и днес се използват нерегламентирано за същото. На четирите локации ще бъдат изградени асфалтови подходи, които да водят към зони, където да се паркира върху бетонови елементи на тревна фуга. Това ще направи паркирането по-удобно, а с въведения ред и местата ще станат повече. Планира се те да бъдат общо около 120. \r\nПървият от четирите паркинга ще е при пресечките с „Македония“ и „Самуил“. Там ще има 20 места + 1 за хора с увреждания. По него вече се работи. Когато приключат строителните дейности по първия, ще се пристъпи поетапно към следващите. Няма да се работи по всичките едновременно, за да не се затруднява и без това комплицираното автомобилно движение в к-с „Възраждане\". \r\nВторият паркинг ще е при пресечките с „Македония“ и „Пробуда“ - 26 места + 2 за хора с увреждания. \r\nТретият паркинг ще е при пресечките с „Пробуда“ и „Любен Каравелов“ - 36 честа + 2 за хора с увреждания. \r\nЧетвъртият паркинг ще е при пресечката със „Сливница“ - 25 места + 2 за хора с увреждания. \r\nОбщина Бургас смята тези мерки за необходими, но те няма да решат генерално проблема с паркирането. Тя предлага на гражданите вариант с изграждане на етажни паркинги през следващите години и търси широка обществена подкрепа по тази градоустройствена тема -  .", "date": "2019.06.19", "title": "Бургас: Общината ще обособи четири безплатни зони за паркиране по ул. „Дебелт“ в к-с „Възраждане“"}
{"url": "http://www.focus-news.net/news/2019/06/19/2671572/d-r-desislava-panayotova-bogoslov-paisieviyat-priziv-kam-nas-e-da-tsenim-pravoslavnata-si-vyara-i-da-ya-pazim.html", "text": "Паисиевият призив към нас е да ценим православната си вяра и да я пазим, защото всъщност тя ни пази и ни спасява. Това каза в интервю за  Агенция „Фокус“  богословът и главен редактор на сайта на Светия синод д-р Десислава Панайотова по повод честването на Паисий Хилендарски от православната църква. „Това е измерението на \"История славянобългарска\", чрез която препрочитайки я, трябва да знаем, че най-големият ни дар, който сме получили от Бога, е че сме се родили в православна България. Това е всъщност е и основната идея на Паисиевия труд“, обясни тя. „Перифразирано на съвременен език квинтесенцията на „История славянобългарска“ и на Паисиевия призив към нас е да нямаме никакви комплекси, защото значението на един народ, на неговата история не се измерва с броя на жителите или с военната и икономическата сила. Основното величие на един народ се състои в неговата духовност и в духовните плодове и завоевания, които той е постигнал и е оставил за всеобщо ползване от страна на човечеството“, каза още богословът. Панайотова обясни, че „История славянобългарска“ е преломен момент в духовния, просветния и обществения живот на българите през Възраждането, защото тази великолепна, малка „историйца“, както той я нарича, всъщност е гигантска в своето значение, представлявайки синтез на всичко най-съществено от българската история. „А именно, че имаме древна държава, че имаме множество велики царе, че имаме царе светии, че имаме много мъченици, преподобни и патриарси, епископи, които имат своята канонизация и своята почит сред народа като светии, прославени в Бога. Всичко това бъдейки гръбнака на „История славянобългарска“ особено се запечатва в сърцето на читателя, когато той прочете думите на св. Паисий: „Поради що се срамиш да се наречеш българин“, допълни тя. Според Панайотова тези думи показват не само патриотичността на книгата, но и че българското се родее с православието като идентичност на нашия народ. „Именно православната църква на България е тази, която е издигнала народа ни до такива висини, към които той винаги и трябва да продължава да се стреми. Това е призива и значението на „История славянобългарска“ за нашия народ“, каза още тя.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.06.19", "title": "Д-р Десислава Панайотова, богослов: Паисиевият призив към нас е да ценим православната си вяра и да я пазим"}
{"url": "http://www.focus-news.net/news/2019/06/19/2671578/daniela-kutseva-su-hristo-botev-s-chepintsi-kam-detsata-tryabva-da-se-podhozhda-s-lyubov-i-razbirane-za-da-se-sabudi-interes-kam-naukata.html", "text": "За да се събуди интерес към науката, към децата трябва да се подхожда с любов и разбиране . Това каза за седмичното предаване за образование „Всички в час“ на  Радио „Фокус“  Даниела Куцева, учител по биология, който подготви зрелостниците от СУ „Христо Ботев“ в с. Чепинци, Рудозем за матурите.  Тази година от училището са се явили 22 деца на задължителната матура по биология. Предметът се изучава два часа седмично, уточни тя. Отличниците в учебното заведение са 17, като 6 от тях са с пълно отличие, каза още тя. „Най-важното, на което ги възпитаваме, е да бъдат хора, а другото е на заден план“, каза още тя и обясни, че децата от този край са научени да се трудят от малки. „Родителите им нямат пари за частни уроци и са се доверили на учителите“, уточни тя. Даниела Куцева каза още, че 23 години се занимава с преподавателска дейност, а учителската професия я е научила на постоянство, търпение, търсене на обратна връзка с децата, честност и окуражаване на учениците, за да повярват в собствените си възможности.  \r\nМилослава АНГЕЛОВА", "date": "2019.06.19", "title": "Даниела Куцева, СУ „Христо Ботев“, с. Чепинци: Към децата трябва да се подхожда с любов и разбиране, за да се събуди интерес към науката"}
{"url": "http://www.focus-news.net/news/2019/06/19/2671580/ministar-mladen-marinov-s-otpusnatite-6-mln-lv-za-protivogradovi-raketi-i-novi-ploshtadki-byaha-predotvrateni-dosta-seriozni-shteti.html", "text": "С отпуснатите 6 млн. лв. за противоградови ракети и нови площадки бяха предотвратени доста сериозни щети. Това каза на брифинг министърът на вътрешните работи Младен Маринов, предаде репортер на  Агенция „Фокус“ . Министър Маринов коментира данните от годишния доклада за превенция на бедствия и аварии. „Този доклад отчита свършената работа, като отбелязва сериозните проблеми и това, как е реагирано. В него са отчетени и съответните предизвикателства в работата. За идната година на база на анализ на предходната се отчита като добра практиката да има средства, с които в неотложни случаи да може бързо да се извършват аварийно-спасителни дейности. И средствата след това да се възстановяват“, обясни той и посочи, че това дава оперативна възможност на кметовете и областните управители да действат при кризисни ситуации. „Хубавото е, че заедно с МЗХГ и министъра на икономиката отпуснахме 6 млн. лв. за закупуването и изплащането на противоградови ракети, и за откриването на още три площадки, които реално въздействат, за да не се допуснат сериозни щети на земеделските райони“, обясни Маринов и посочи, че това е предотвратило доста сериозни щети. Той припомни, че нови площадки бяха открити в Хасково и Пловдив. \r\n„Нашата задача  е първо да работим по превенцията – да са взети превантивни мерки, така че когато има аномалии, да не се стига до извънредни ситуации“, посочи Младен Маринов и допълни, че се разпределят по-големи средства за превенция, но се оставя резерв и за възстановяване на щети при непредвидени ситуации. \r\nЦветилена СИМЕОНОВА", "date": "2019.06.19", "title": "Министър Младен Маринов: С отпуснатите 6 млн. лв. за противоградови ракети и нови площадки бяха предотвратени доста сериозни щети"}
{"url": "http://www.focus-news.net/news/2019/06/19/2671579/veliko-tarnovo-dunavski-sarvayvar-za-finansova-gramotnost-shte-se-provede-v-svishtov.html", "text": "Дунавски „сървайвър“ за финансова грамотност ще се проведе в Свищов в средата на юли. Проектът е на сдружение „Институт Перспективи“, съобщи пред журналисти във Велико Търново един от организаторите на инициативата Ахмед Куйтов, предаде репортер на  Радио „Фокус“ – Велико Търново . Целта е да се създаде програма за възрастни, която да развива образователния туризъм и да повиши интереса за учене сред природата. Предвижда се в акваторията на град Свищов да се проведе тренинг курс, в който ще участват младежи работници от Австрия и учители от Република Северна Македония, заедно с бизнесмени.  \r\n„През първите два дни на посещението  си в България те ще са на Дунава, край Свищов, където ще трябва да създадат един въжен мост, като за целта ние ще им осигурим материали. Искам да отправя апел към всички граждани на Дунавския регион и на Велико Търново, да ни потърсят, защото проектът ще е отворен и за българи“, посочи още Куйтов, като подчерта, че идеята е да се създадат контакти между нашите сънародници и чужденците, както и да се поставят основите на последващо сътрудничество и възможност за работа в екип. Записването е до края на юни и се случва чрез Института. Участието е безплатно. Втората част на тренинга ще бъде да се опознае културно-историческото наследство на Свищов, планирани са дейности и в старата столица. Тук ще има и посещения в различни финансови институции. Третата част ще бъде под формата на кръгли маси и официални срещи с представителите на общинските ръководства. \r\nЦелта е да се обучат млади хора, които да могат да създават условия за емоционален туризъм, допълни още организаторът. По този начин ще се създаде заетост и за транспортните фирми, хотели, ресторанти, строителни магазини, рибари и др. \r\n„Смятаме, че това, което можем да направим за гражданите на Велико Търново, гражданите на Свищов, на тези от Северна България и не само, е да подпомогнем развитието на нашите региони чрез подобни обучения, които правим от 2015 година. Така ще дадем възможност за развитие на общността, на децата на младежите, като им покажем, че нещата могат да се случват и в България, а не само в чужбина“, поясни Мариета Живкова от сдружение „Институт Перспективи“. \r\nПартньори на сдружението са неправителствените организации IFTE [Initiative for Teaching Entrepreneurship], (Австрия) и PROFICIO (Република Северна Македония). \r\nЛуиза ТРАНЧЕВА", "date": "2019.06.19", "title": "Велико Търново: Дунавски „сървайвър“ за финансова грамотност ще се проведе в Свищов"}
{"url": "http://www.focus-news.net/news/2019/06/19/2671573/yohanes-han-trudno-e-da-se-motivirat-kosovo-i-sarbiya-da-se-zavarnat-kam-pregovori.html", "text": "Европейският комисар по политиката за добросъседство и разширяване Йоханес Хан заяви, че усилията за възобновяване на диалога между Белград и Прищина са отложени за началото на юли, съобщава обществената  \"Радио и телевизия Косово\"(RTK) . \r\nТой добавя, че е трудно да бъдат мотивирани ръководителите на двете страни да се завърнат на масата на преговорите. „Това не е лесно и е нужен политически кураж, за да се постигне компромис. Трябва се да знае какъв е позитивния принос и той е европейската перспектива“, посочи Хан. Комисарят подчертава, че усилията да се възобнови диалога са се забавили поради обстановката в Молдова, но той е уверен, че няма да се откаже от усилията си в тази насока. Относно значението на  споразумението от Преспа между Скопие и Атина, Хан подчерта, че то е показало, че замразените конфликти могат да бъдат разрешени, ако съществува европейска перспектива.", "date": "2019.06.19", "title": "Йоханес Хан: Трудно е да се мотивират Косово и Сърбия да се завърнат към преговори"}
{"url": "http://www.focus-news.net/news/2019/06/19/2671581/shumen-goryala-e-karavana-do-ezeroto-v-rayona-na-grada.html", "text": "В 09.48 часа вчера бил приет сигнал за пожар в каравана до шуменското езеро. Това съобщиха от  ОДМВР-Шумен . Към мястото на инцидента бил насочен противопожарен екип. На място било изяснено, че гори каравана. По данни на собственика в караваната малко преди той да излезе съпругата му готвила на газов котлон. Предполага се, че пламъците са тръгнали след небрежност при боравене с открит огън. Пожарникарите спасили две кучета, които били вързани в непосредствена близост до пламъците. Пожарът бил загасен. Караваната, техника и домашно имущество в нея са унищожени", "date": "2019.06.19", "title": "Шумен: Горяла е каравана до езерото в района на града"}
{"url": "http://www.focus-news.net/news/2019/06/19/2671576/valeri-simeonov-nfsb-gordeya-se-che-zakonat-za-shuma-e-edin-ot-malkoto-takiva-zakoni-v-es-balgariya-e-darzhava-flagman-v-borbata-s-vrednoto-yavlenie.html", "text": "Гордея се, че Законът за шума е един от малкото закони в ЕС, България е държава флагман в борбата с вредното явление. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ . „Мисля, че можем спокойно да започнем с една добра констатация, че днес е един добър ден за българската нация. Днес беше приет Законът за защита от шума в околната среда\", обяви той. \"От днес вече законът е приет и предстои публикуването му в Държавен вестник. Този закон е изключително необходим и актуален с оглед докладите на Световната здравна организация и завишените изисквания на ЕК за допустими нива на шума, с оглед на тежките поражения, които той нанася на хората при условията на съвременната цивилизация“, каза още Симеонов. Според него с тези промени се допринася за превръщането на България в една държава, флагман в борбата с това вредно явление.  \r\nДеница КИТАНОВА", "date": "2019.06.19", "title": "Валери Симеонов, НФСБ: Гордея се, че Законът за шума е един от малкото такива закони в ЕС, България е държава флагман в борбата с вредното явление"}
{"url": "http://www.focus-news.net/news/2019/06/19/2671585/daniela-saveklieva-gerb-prihodite-ot-naema-ili-prodazhbata-na-motoren-korab-uragan-biha-doprinesli-za-finansovoto-sastoyanie-na-pristanishte-vidin.html", "text": "Приходите от наема или продажбата на моторен кораб „Ураган“ биха допринесли за финансовото състояние на пристанище „Видин“. Това каза народният представител от ГЕРБ Даниела Савеклиева при разглеждането на проект на решение за приватизация на обособена част от имуществото на „Пристанище Видин“ ЕООД – Видин, представляващ моторен кораб „Ураган“, регистриран в пристанище в град Лом, предаде репортер на  Агенция „Фокус“ . „Предвижда се паричните постъпление от приватизацията на моторен кораб „Ураган“ да се приведат по сметка на „Пристанище Видин“ ЕООД““, поясни Савеклиева. Тя отбеляза, че пристанището е търговско дружество и през годините се е опитвало да използва кораба по предназначение, но предвид ограничения пазар, дейността не се е осъществявала. По думите й поддръжката на кораба е обвързана със сериозни разходи.„Приходите са недостатъчни за покриване на разходите на извършваните от дружеството дейности“, допълни тя. „Приходите от наема или продажбата на моторен кораб „Ураган“ биха допринесли за финансовото състояние на пристанище Видин – ЕООД“, изтъкна още народният представител. По думите й концесионерът на пристанището не желае да закупи или наеме моторния кораб. Тя допълни, че съоръжението е произведено през 1969 г. в Бургас и през същата е закупено за близо 45 хил. лева.  \r\nДаяна ДЮЛГЕРОВА", "date": "2019.06.19", "title": "Даниела Савеклиева, ГЕРБ: Приходите от наема или продажбата на моторен кораб „Ураган“ биха допринесли за финансовото състояние на пристанище „Видин“"}
{"url": "http://www.focus-news.net/news/2019/06/19/2671569/poslanikat-na-sasht-v-belgrad-statukovoto-na-balkanite-ne-mozhe-da-se-zapazi.html", "text": "Посланикът на САЩ в Сърбия Кайл Скот написа в „Туитър“, че статуквото на Балканите не може да се запази и отбеляза, че „всички губят от застоя в преговорите“ между Белград и Прищина, пише сръбският ежедневник  „Политика“ , като отбелязва, че така той е перифразирал думите на заместник-помощник държавния секретар на САЩ Матю Палмър, изказани на 12 юни в Прищина. \r\n„Всички губят от застоя в преговорите. Тези, които вярват, че ще се появят по-добри условия, в които ще преговарят за по-благоприятно споразумение, трябва да знаят, че няма по-добър момент от този“, пише американският посланик. \r\nПолитическите лидери, добави той, трябва да оставят настрана националистическата реторика и историческия ревизионизъм. \r\n„Те сквернят паметта на жертвите, отново отварят раните на оцелелите и пречат на напредъка към постигането на прозрачно, демократично и отговорно управление“, заключи Скот. \r\nПосланикът на САЩ също така приложи цялото обръщение на Матю Палмър, публикувано на сайта на американското дипломатическо представителство в Прищина. \r\nПревод и редакция:", "date": "2019.06.19", "title": "Посланикът на САЩ в Белград: Статуковото на Балканите не може да се запази"}
{"url": "http://www.focus-news.net/news/2019/06/19/2671588/kyustendil-141-motorni-prevozni-sredstva-sa-provereni-ot-nachaloto-na-operatsiyata-na-patna-politsiya-v-oblastta.html", "text": "141 моторни превозни средства са проверени от началото на операцията на „Пътна полиция” в област Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й за по-малко от 20 часа пътните полицаи са проверили в Кюстендилска област 141 моторни превозни средства и 173 лица. В рамките на операцията за контрол на пътното движение, която е започнала в 14.00 часа на 18 юни, са направени 83 клипа с мобилна камера, санкционирани са двама водачи за неправилно изпреварване, четирима – за неспазване на пътни знаци, двама за неправилно спиране. Наложени са санкции на шестима души за нередовни документи, както и на един шофьор за говорене по мобилен телефон. Двама водачи са санкционирани за неизправни светлини, съставени са 11 акта за установяване на административно нарушение, електронните фишове са 83, връчени са 10 електронни фиша, които са били издадени за други нарушения. \r\nВенцеслав ИЛЧЕВ", "date": "2019.06.19", "title": "Кюстендил: 141 моторни превозни средства са проверени от началото на операцията на „Пътна полиция” в областта"}
{"url": "http://www.focus-news.net/news/2019/06/19/2671587/sport-grandove-ot-italiya-i-shotlandiya-chakat-tsska-v-le.html", "text": "УЕФА определи разбивката по групи за предстоящия жребий, който ще определи двойките за втория квалификационен кръг на Лига Европа. ЦСКА ще бъде непоставен, като вариантите им за опонент са изключително тежки. На пръв поглед най-сериозно е името на Рома, но ако УЕФА удовлетвори желанието на Милан да не играе в ЛЕ през този сезон, мястото на вълците ще бъде заето от Торино. Опасност представляват и двата хърватски тима - Осиек и Хайдук (Сплит). На вторите вече стана навик да отстраняват родни представители, след като през последните два сезона се справиха с Левски и Славия. Възможен съперник на \"червените\" е и Глазгоу Рейнджърс, който е воден от легендата Стивън Джерард.", "date": "2019.06.19", "title": "Спорт: Грандове от Италия и Шотландия чакат ЦСКА в ЛЕ"}
{"url": "http://www.focus-news.net/news/2019/06/19/2671584/blagoevgrad-dostapat-na-nepalnoletni-litsa-po-vreme-na-festivala-francofolies-shte-bade-vazmozhen-sled-popalvane-na-deklaratsiya.html", "text": "В двата дни на фестивала „Francofolies.Благоевград“ входът на парк „Македония“ ще бъде отворен за посетители часове преди самите концерти. Това съобщиха от пресцентъра на  Община Благоевград . На 21 юни, когато фестивалната вечер стартира в 20.30 часа, жителите и гостите на града ще могат да заемат своите места след 19.00 часа. На 22 юни входът ще бъде отворен от 18.30 часа, а началото на музикалната вечер е 20.00 часа.  \r\nОбщина Благоевград напомня, че лица под 18-годишна възраст без придружители няма да бъдат пускани на територията на парка, без попълнени декларации от родител/настойник. Бланка може да бъде изтеглена  , както да бъдат взети от входа на парк „Македония“. Същите могат да бъдат получени и в „Културно-туристически информационен център“, разположен на пл. „Г. Измитлиев“ 1 (при зала „22 септември“), където гражданите могат да получат и информация за всички събития около фестивала. Община Благоевград апелира декларациите да се попълват предварително за улеснение както на посетителите, така и за проверяващите. Ще бъде ограничен и достъпът за домашни любимци.  \r\nНа територията на парк „Македония“ в рамките на фестивала няма да бъдат допускани за внасяне напитки в стъклен амбалаж, напитки в пластмасови бутилки – разфасовки от 1.5 и 1 литър. Напитки от 0.5 литра ще бъдат отваряни на входа. Няма да бъдат допускани и пакетирани храни. Забранява се и внасянето на огнестрелни оръжия, пиратки, ножове, островърхи предмети и запалими материали. Предприетите мерки са с цел безопасност на гостите, по изискване на компетентните органи.", "date": "2019.06.19", "title": "Благоевград: Достъпът на непълнолетни лица по време на фестивала „Francofolies“ ще бъде възможен след попълване на декларация"}
{"url": "http://www.focus-news.net/news/2019/06/19/2671583/valeri-simeonov-nfsb-sas-zakona-za-shuma-ne-ogranichavame-obshtestvenite-sabraniya-i-mitingi-a-slagame-kray-na-vakhanaliyata-na-shuma-v-balgariya.html", "text": "Със Закона за шума не ограничаваме обществени събрания, митинги и прочее, а слагаме край на вакханалията на шума в България. Това каза лидерът на НФСБ Валери Симеонов по време на брифинг в Народното събрание във връзка с приетия Закон за защита от шума в околната среда на второ четене, предаде репортер на  Агенция „Фокус“ . Той уточни, че приетите текстове ограничават от 22.00 ч. възможността за зареждане на търговски обекти. По думите му в късните часове се ограничават и надутите уредби на лимузини с отворени прозорци, тонколони на мотори и велосипеди. „Забранява се озвучаването от плаващи транспортни средства, кораби, плаващи дискотеки, и прочее нововъведения на туристическия бизнес. Изрична забрана се въвежда за строителни дейности. Определят се в последната алинея изключенията, а те могат да бъдат тези, които конкретните общински съвети са регламентирали със специална наредба“, допълни Симеонов. Той подчерта, че не всички заведения се подлагат на проверки и измервания. „Само при промяна на предназначението и откриването на нови заведения се прилага нов режим“, уточни Валери Симеонов. „Другият нов момент бих го определил като доста оригинален е подходът при регламентирането на контрола върху нарушенията. Контролът в периода 23.00 – 8.00 ч. на Закона за шума се възлага само и единствено върху органите на МВР. Това прави законът действащ, опростен и ефективен. Към момента контролът на нивата на шума се възлагаше на 6 министерства плюс общините. Както е казано – много баби, хилаво дете“, каза още Симеонов. Според него с този закон ще се сложи край на вакханалията на шума в България. „Органите на МВР са тези, които ще осъществяват контрола първо върху обектите, които шумят и създават шум в околната среда, второ върху озвучителните средства, които са изкарани на улиците на платформи и ремаркета. Те също ще бъдат контролирани от МВР и на трето място пътните превозни средства“, каза още лидерът на НФСБ. По думите му друга промяна е отреагирането на жалби по отношение на шум от заведения в жилищни сгради. „Ние предлагаме и беше прието, че заведенията, които са в многофамилни сгради при подаване на жалби се подлагат на същия режим на измерване от лабораториите към РЗИ и съответно на тях могат да им бъдат отнети разрешенията за съответствие“, допълни още Симеонов. Според него заведенията, които в момента съществуват и работят и за които няма да се прилага режим за ново освидетелстване, са обект на жалби и към тях се прилага цялата строгост на закона.   \r\nДеница КИТАНОВА", "date": "2019.06.19", "title": "Валери Симеонов, НФСБ: Със Закона за шума не ограничаваме обществените събрания и митинги, а слагаме край на вакханалията на шума в България"}
{"url": "http://www.focus-news.net/news/2019/06/19/2671590/sofiya-katastrofa-mezhdu-lek-avtomobil-i-mikrobus-e-stanala-v-zhk-hadzhi-dimitar-nyama-postradali.html", "text": "Катастрофа между лек автомобил и микробус е станала в ж.к. \"Хаджи Димитър\". Това потвърдиха за  Агенция \"Фокус\"  от пресцентъра на  СДВР . При инцидента няма пострадали.", "date": "2019.06.19", "title": "София: Катастрофа между лек автомобил и микробус е станала в ж.к. \"Хаджи Димитър\", няма пострадали"}
{"url": "http://www.focus-news.net/news/2019/06/19/2671591/pazardzhik-dvama-mazhe-s-narkotitsi-sa-zadarzhani-v-blizost-do-uchebno-zavedenie-v-oblastniya-grad.html", "text": "Двама мъже с наркотици са задържани в близост до учебно заведение в Пазарджик, съобщиха от  ОДМВР-Пазарджик . Залавянето им е станало вчера по време на полицейска акция по противодействието на разпространението на наркотици в района на учебните заведения на територията на областния център. Екип от сектор „Криминална полиция“ при Районно управление на МВР-Пазарджик забелязал двама мъже на 25 години и двамата от пазарджишкото село Добровница. Последвала проверка, при която се установило, че единият държи в себе си полиетиленов плик със суха маса от глави и съцветия с общо тегло от близо 30 грама. При направения полеви наркотест, се оказало, че става въпрос за марихуана. Неговият приятел бил по-скромен и у него криминалистите окрили малко над един грам суха марихуана. Двамата са задържани в ареста за срок от 24 часа, а марихуаната е иззета. Работата по случая продължава.", "date": "2019.06.19", "title": "Пазарджик: Двама мъже с наркотици са задържани в близост до учебно заведение в областния град"}
{"url": "http://www.focus-news.net/news/2019/06/19/2671592/ruse-blizo-1450-kutii-tsigari-sa-zadarzhani-pri-proverka-na-tovaren-mikrobus-v-rayona-na-gkpp-dunav-most.html", "text": "Митнически служители от Главна дирекция „Митническо разузнаване и разследване“ са задържали близо 1450 кутии цигари при проверка на товарен микробус в района на ГКПП „Дунав мост“ – Русе. Това съобщиха от пресцентъра на  Агенция „Митници“ . На 08 юни 2019 г. в района на пункта пристига товарен микробус с българска регистрация, пътуващ за Франция. Шофьорът - български гражданин, заявил пред митническите служители, че пренася 20 стека цигари. Превозното средство е селектирано за щателна митническа проверка, включително с мобилна рентгенова система. Митническите служители установяват, че във фабрична кухина на пода на микробуса, под седалките и в личния багаж на шофьора са укрити общо 1446 кутии (28 920 къса) цигари от различни търговски марки, всички с валиден български акцизен бандерол. При проверката не е представен необходимия придружителен документ за цигарите, според изискванията на Закона за акцизите и данъчните складове. Акцизните стоки са задържани. По случая е образувано административнонаказателно производство.", "date": "2019.06.19", "title": "Русе: Близо 1450 кутии цигари са задържани при проверка на товарен микробус в района на ГКПП „Дунав мост“"}
{"url": "http://www.focus-news.net/news/2019/06/19/2671593/hristo-prodanov-bsp-prihodite-ot-privatizatsiyata-na-koraba-uragan-tryabva-da-postapyat-v-srebarniya-fond.html", "text": "Приходите от приватизацията на моторен кораб „Ураган“ трябва да постъпят в Сребърния фонд. Това каза депутатът от ПГ на БСП Христо Проданов при разглеждане на проекта на решение за приватизация на обособена част от имуществото на „Пристанище Видин“ ЕООД, представляващ моторен кораб „Ураган“, регистриран в пристанище в град Лом, предаде репортер на  Агенция „Фокус“ . „Не е нормално Народното събрание да нарушава законите, които приема то самото. В проекта за решение се казва, че сумата, която ще постъпи от продажбата на този кораб, ще влезе в бюджета на съответното дружество“, припомни той. „Според Закона за приватизация и следприватизационен контрол средствата, които са постъпили от продажбата на обособени части на дружества от забранителния списък, постъпват в Сребърния фонд“, отбеляза Проданов. Той заяви, че сумата, за която евентуално би се продал корабът не е голяма, но според него начинът, по който се нарушава законодателството е абсурден.   \r\nДаяна ДЮЛГЕРОВА", "date": "2019.06.19", "title": "Христо Проданов, БСП: Приходите от приватизацията на кораба „Ураган“ трябва да постъпят в Сребърния фонд"}
{"url": "http://www.focus-news.net/news/2019/06/19/2671589/valeri-simeonov-nfsb-podpisali-sme-sporazumenie-v-koeto-nyama-duma-za-subsidiyata-ne-otgovaryame-za-deystviyata-bezdeystviyata-originalnite-idei-ili-bezumiyata-na-gerb.html", "text": "Подписали сме споразумение, в което няма дума за субсидията – не отговаряме за действията, бездействията, оригиналните идеи или безумията на ГЕРБ. Това каза лидерът на НФСБ Валери Симеонов по време на брифинг в Народното събрание във връзка с размера на субсидиите, предаде репортер на  Агенция „Фокус“ . Валери Симеонов посочи, че НСФСБ е подкрепило това, което смята за субсидиите на първо четене. „Това, че съм коалиционен партньор, не означава, че сме сиамски близнаци. Ние сме отделна политическа сила. Повтарям не сме сиамски близнаци. НФСБ си има програма, има си коалиционно споразумение, което сме подписали, в което няма нито дума за субсидията. Ако имате въпроси към ГЕРБ, ги отнесете към представителите на ГЕРБ. Ние не можем да отговаряме за техните действия, бездействия, оригинални идеи или безумия“, каза още Симеонов.  \r\nДеница КИТАНОВА", "date": "2019.06.19", "title": "Валери Симеонов, НФСБ: Подписали сме споразумение, в което няма дума за субсидията – не отговаряме за действията, бездействията, оригиналните идеи или безумията на ГЕРБ"}
{"url": "http://www.focus-news.net/news/2019/06/19/2671596/dobrich-zapochnaha-deynostite-po-podgotovkata-za-asfaltirane-na-ul-dimitar-kovachev.html", "text": "Вчера са започнали дейностите по подготовката за асфалтиране на ул. „Димитър Ковачев“. Това съобщи  кметът на Добрич Йордан Йорданов  в социалните мрежи. Работи се в посока от бул. „Добруджа“. Освен почистване и грундиране преди полагане на асфалта ще бъдат изградени 6 нови дъждоприемни шахти. Ремонтът се очаква да приключи до 10 дни.", "date": "2019.06.19", "title": "Добрич: Започнаха дейностите по подготовката за асфалтиране на ул. „Димитър Ковачев“"}
{"url": "http://www.focus-news.net/news/2019/06/19/2671595/stara-zagora-vremenno-dvizhenieto-se-osashtestvyava-dvuposochno-v-edna-lenta-po-pat-i-5-yagoda-tulovo-poradi-goryasht-tezhkotovaren-avtomobil.html", "text": "Временно движението  се осъществява двупосочно в една лента по път I-5 Ягода – Тулово поради горящ тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция\".", "date": "2019.06.19", "title": "Стара Загора: Временно движението  се осъществява двупосочно в една лента по път I-5 Ягода – Тулово поради горящ тежкотоварен автомобил"}
{"url": "http://www.focus-news.net/news/2019/06/19/2671600/varna-30-godishen-mazh-e-bil-namushkan-s-nozh-na-kraybrezhnata-aleya-v-grada-napadatelyat-e-izbyagal.html", "text": "30-годишен мъж е бил намушкан с нож на Крайбрежната алея във Варна. Това съобщиха от  ОДМВР-Варна . На 18 юни, около 23.00 часа, на Крайбрежната алея, неизвестен мъж е намушкал 30-годишен варненец, след което е избягал. Пострадалият е настанен в болнично заведение, където е претърпял оперативна интервенция. По случая има образувано досъдебно производство, материалите са докладвани в Районна прокуратура – Варна.", "date": "2019.06.19", "title": "Варна: 30-годишен мъж е бил намушкан с нож на Крайбрежната алея в града, нападателят е избягал"}
{"url": "http://www.focus-news.net/news/2019/06/19/2671599/glavniyat-prokuror-poiska-ot-prokurorskata-kolegiya-na-vss-vremenno-otstranyavane-ot-dlazhnost-na-prokurora-ot-samokov-obvinen-za-poboy.html", "text": "Главният прокурор поиска от Прокурорската колегия на ВСС временно отстраняване от длъжност на прокурора от Самоков, обвинен за побой. Това съобщиха от пресцентъра на  Прокуратура на Република България . Цацаров внесе в Прокурорската колегия на ВКК искане за временно отстраняване от длъжност на Христо Белстойнев, прокурор в Районна прокуратура – Самоков, заради повдигнатото му обвинение. Искането се основава на доказателства, събрани в рамките на разследване на Софийска градска прокуратура, по което на 17 юни 2019 г. Христо Белстойнев е привлечен като обвиняем за извършено умишлено престъпление от общ характер - за това, че на 12 юни 2019 г. за времето от 14.30 до 15.00 часа в гр. Самоков на ул. „Бачо Киро“ по хулигански подбуди причинил лека телесна повреда на лице с инициали Д. Г. Г.  \r\nИскането на главния прокурор е обосновано от необходимостта от извършване на процесуално следствени действия в  гр. Самоков и служебното положение на обвиняемия Белстойнев – прокурор в Районна прокуратура – Самоков, което би могло да попречи на разследването.  \r\nГлавният прокурор настоява Христо Белстойнев да бъде отстранен от длъжността прокурор в Районна прокуратура – Самоков за срок до приключване на воденото срещу него наказателно производство.", "date": "2019.06.19", "title": "Главният прокурор поиска от Прокурорската колегия на ВСС временно отстраняване от длъжност на прокурора от Самоков, обвинен за побой"}
{"url": "http://www.focus-news.net/news/2019/06/19/2671586/ministar-mladen-marinov-nachalnikat-na-sektor-kibersigurnost-v-gdbop-yavor-kolev-e-dobar-spetsialist-koyto-spazva-zakona-i-se-bori-s-piratstvoto.html", "text": "Началникът на сектор \"Киберсигурност\" в ГДБОП Явор Колев е добър специалист, който спазва закона и се бори с пиратството. Това каза на брифинг министърът на вътрешните работи Младен Маринов, предаде репортер на  Агенция „Фокус“ . Министър Младен Маринов коментира предстоящия протест на кабелните оператори пред сградата на Министерски съвет, който трябва да започне в 13.30 ч. Те недоволстват срещу акцията на ГДБОП срещу разпространението на пиратско съдържание и настояват началникът на сектор \"Киберсигурност\" в ГДБОП Явор Колев да подаде оставка. „Мисля, че дадохме достатъчно информация по темата. Операцията беше проведена съвместно с Европол и наистина касае много сериозен проблем както за имиджа на страната, така и за държавния бюджет. Тъй като дейностите, извършвани на тъмно, водят до щети за държавния бюджет“, обясни вътрешният министър. Той посочи, че действията са били насочени само и единствено към апаратура и излъчване на програмни продукти без лиценз, което не е засягало доставката на интернет до крайните потребители. „По отношение на оставките – смятам, че Явор Колев е достатъчно добър професионалист и това, което прави, е да спазва закона и да се бори с пиратството и всички незаконни дейности, касаещи интелектуалната собственост“, коментира Маринов. \r\nЦветилена СИМЕОНОВА", "date": "2019.06.19", "title": "Министър Младен Маринов: Началникът на сектор \"Киберсигурност\" в ГДБОП Явор Колев е добър специалист, който спазва закона и се бори с пиратството"}
{"url": "http://www.focus-news.net/news/2019/06/19/2671601/inzh-veselin-georgiev-kamara-na-inzhenerite-burgas-nyama-darzhaven-organ-koyto-da-sledi-sastoyanieto-na-sashtestvuvashtite-malniezashtitni-sistemi.html", "text": "Няма държавен орган, който да следи състоянието на съществуващите мълниезащитни системи. Това каза за  Радио „Фокус“ – Бургас  инж. Веселин Георгиев, председател на секция „Електротехника, автоматика и съобщителна техника“ към Камарата на инженерите – Бургас. По думите му в новопостроените сгради е задължително наличието на мълниезащитна система, като проблем остава единствено контролът върху нея. „Основните видове мълниезащитни системи са две. Първата е конвенционална мълниезащитна система, която се изгражда във вид на метален кафез, представлява мрежа от различни материали, изградена на принципа на Фарадеевия кафез. Втората е мълниезащитна инсталация с мълниеприемник с изпреварващо действие, който в последните години е по-популярен от мълниезащитната инсталация с мълниеприемна мрежа“, отбеляза инж. Георгиев. Той добави, че съгласно наредбите, периодът, в който трябва да се проверява този тип системи, е от 1 до 3 години, в зависимост от категорията на мълниезащита на сградата.  \r\n„Жилищните или административните сгради са съоръжения от трета категория и поради тази причина се проверяват на всеки три години. Основният проблем си остава липсата  държавен орган, който да следи състоянието на мълниезащитните инсталации. Според наредбите, на проверка подлежат само заземителните уредби. Външен оглед се прави само на извършилият проверката. Например, в едно училище трябва да направи периодична проверка на мълниезащита на всеки три години. Замерване на заземителните контури на мълниезащитната инсталация се извършва, но никой не проверява покрива на сградата, защото, според протокола, е важен заземителния контур“, допълни още инж. Георгиев. Според него проверка на изправността на тези инсталации трябва да се извършва само от компетентни лица. „Проблемът е, че няма критерий за това кои са тези лица в държавата, нито критерий за това какъв трябва да бъде техният начин на работа. Когато се санират обществени и административни сгради и се правят ремонти на покриви, трябва да се обръща повече внимание на тази поставена на покрива инсталация – в какво състояние е тя, как се поддържа, дали след ремонтите тя остава там или е била отрязана и изхвърлена. Това са проблеми, които възникват на повечето обекти, на които няма контрол. Сериозни са, тъй като от това зависят човешки животи“, посочи още инж. Георгиев. \r\nМария ПОПЧЕВА", "date": "2019.06.19", "title": "Инж. Веселин Георгиев, Камара на инженерите – Бургас: Няма държавен орган, който да следи състоянието на съществуващите мълниезащитни системи"}
{"url": "http://www.focus-news.net/news/2019/06/19/2671594/georgi-ikonomov-kmet-na-bansko-parviyat-prepis-na-istoriya-slavyanobalgarska-v-grada-pravi-moyat-pradyado-sveshtenoikonom-kostadin-chuchulayn-sashtata-initsiativa-zapochvame-ot-dnes.html", "text": "Първият препис на „История славянобългарска“ в Банско прави моят прадядо свещеноиконом Костадин Чучулайн, същата инициатива започваме от днес. Това каза в интервю за  Радио „Фокус“ – Пирин  кметът на Община Банско Георги Икономов по повод 19 юни – денят, в който българската църква почита паметта на Паисий Хилендарски. „Знаем, че преписи на „История славянобългарска“ са правени много. Включително в тях са участвали ученици, различни организации и прочие. Тук искам да отворя една скоба и да кажа, че първият препис на историята в Банско е дело на моят прадядо свещеноиконом Костадин Чучулайн, който е направил преписа в края на XIX век. А иначе сега ще има една специална книга, която ще бъде в Духовно-историческия център, където е възстановената килия на Паисий Хилендарски. Там всеки ще има възможността да пише, да преписва от историята“, каза още Георги Икономов. Той добави, че пръв ще започне с преписа, а след него ще бъде ученик от училището в Банско, което носи името на отец Паисий.  \r\nГеорги Икономов обясни, че в рамките на една година всеки жител и гост на Община Банско ще може да пише по 1 – 2 изречения от тази история, така че да може тя да бъде готова в рамките на 365 дни. „Надяваме се, че с това събитие всеки ще има възможността да почувства духа на Паисий и това, което той е искал да каже, така че да станем малко повече българи“, добави Икономов. Кметът на Банско подчерта, че по повод днешния празник от общината са организирали поредица от инициативи. „Събитията за тази година започна още на 18 юни. В църквата се проведе „Св. Троица“ се състоя вечерна литургия и продължихме в 08.00 часа тази сутрин с Божествена света литургия. След това се състоя ритуал по поднасяне на цветя и венци пред паметника на Паисий Хилендарски. Там се събрахме общественици, жители на Банско, за да поднесем цветя. От там насетне с шествие отидохме до Духовно-историческия център, който е изграден на мястото на родната къща на Паисий, където започнахме инициативата за препис на „История славянобългарска“, заяви Икономов. \r\nЛивия НИНОВА", "date": "2019.06.19", "title": "Георги Икономов, кмет на Банско: Първият препис на „История славянобългарска“ в града прави моят прадядо свещеноиконом Костадин Чучулайн, същата инициатива започваме от днес"}
{"url": "http://www.focus-news.net/news/2019/06/19/2671597/valeri-simeonov-nfsb-chestito-na-vsichki-balgarski-grazhdani-i-na-vsichki-koito-zhelayat-da-pochivat-na-balgarskite-kurorti.html", "text": "Честито на всички български граждани и на всички, които желаят да почиват на българските курорти. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ . Валери Симеонов обясни, че със законопроекта се оправя безумие, в което се е определяло кой има право да извършва констатации на нарушението, констативни актове и наказателно постановление. „От тази група бяха изключени общината и кмета. Поправяме тази неволна грешка на законодателя и си даваме правомощията и на общината да не си измива ръцете и когато има сигнали за силен шум. Най-накрая както предполагам, че знаете завишаваме всички финансови санкции. Санкциите стигат до размер 12 хил. лв. Те не са свързани и са независими от другите административни мерки, които ви изброих преди малко – това са затварянето на обекта и изземването на веществени доказателства“, коментира още Симеонов.  \r\n„Искам да благодаря за много сериозната работа, усилия, труд, време и професионализъм, които бяха вложени при подготовката на този закон от правната дирекция на Министерство на здравеопазването и на МВР. Искам да благодаря на специалистите, сътрудниците от Здравна комисия, които само до преди няколко дена успяхме да създадем един действащ, опростен и ефективен закон“, коментира още Симеонов. Според него МВР също са доволни от промените в закона. „Досега тяхната дейност не беше ефективна“, допълни още Симеонов. „Законът за шума ще облекчи работата на МВР“, добави Симеонов. По думите му „пиесата става едноактова“. \"Няма фигаро-тук – фигаро –там\", каза още той.   \r\nДеница КИТАНОВА", "date": "2019.06.19", "title": "Валери Симеонов, НФСБ: Честито на всички български граждани и на всички, които желаят да почиват на българските курорти"}
{"url": "http://www.focus-news.net/news/2019/06/19/2671602/blagoevgrad-v-gradskata-hudozhestvena-galeriya-shte-se-sastoi-kontsert-i-degustatsiya-na-vina-na-20-yuni.html", "text": "В Градската художествена галерия ще се състои концерт и дегустация на вина на 20 юни. Това съобщиха от пресцентъра на  Община Благоевград . Съчетанието на класическа музика и дегустация на вина от Винарска изба „Логодаж“ е организирано от Камерна опера – Благоевград.  \r\nАртистичният проект ще се реализира на 20 юни от 18.00 часа в Градската художествена галерия. \r\nСолист на концерта е виртуозът Хари Ешкенази. В програмата са включени произведения от Моцарт, Щраус, Албенис, Пиацола и др. Входът за посетители е 5 лева.", "date": "2019.06.19", "title": "Благоевград: В Градската художествена галерия ще се състои концерт и дегустация на вина на 20 юни"}
{"url": "http://www.focus-news.net/news/2019/06/19/2671603/tass-tramp-smenya-rakovoditelya-na-pentagona.html", "text": "На 24 юни временно изпълняващият длъжността министър на отбраната на САЩ Патрик Шанахан ще предаде своите пълномощия на Марк Еспер, предава  ТАСС . \r\nТова се съобщава в разпространена информация на Пентагона. „Шанахан ще подаде оставка в полунощ на 23 юни 2019 г. и ще завърши своята работа в Министерството на отбраната. Командващият сухопътните войски на САЩ Марк Еспер ще започне да изпълнява отговорностите на министър на отбраната веднага след това, като пълномощията му на временно изпълняващ министър на отбраната ще започнат да текат в 00:01 ч на 24 юни 2019 г.“, се отбелязва в съобщението. \r\nПрезидентът на САЩ Доналд Тръмп обяви преди това, че Шанахан ще подаде оставка и за длъжността министър на отбраната ще бъде издигната кандидатурата на Еспер. Командващият сухопътните войски не е член на президентската администрация и е подчинен на министъра на отбраната. Тръмп написа в своя „Туитър“, че Шанахан сам е решил да подаде оставка. Неотдавна обаче се появи информация, че президентът е недоволен от Шанахан и обмисля възможности да назначи друг за ръководител на Пентагона. Това кадрово назначение подлежи да бъде утвърдено то Сената на американския конгрес.", "date": "2019.06.19", "title": "ТАСС: Тръмп сменя ръководителя на Пентагона"}
{"url": "http://www.focus-news.net/news/2019/06/19/2671582/anadolska-agentsiya-turtsiya-osadi-izyavlenieto-na-evropeyskiya-savet.html", "text": "Турция осъди изявлението от вторник на Съвета по общи въпроси (СОВ) на Европейския съюз, като заяви, че в него се правят пристрастни заключения, предава  „Анадолската агенция“ . \r\n„Съветът изразява сериозна загриженост относно настоящите незаконни сондажни дейности в Източното Средиземноморие“, заявиха от СОВ след среща на министрите в Люксембург. \r\n„Изразяваме съжаление, че Турция все още не е отговорила на многократните призиви на Европейския съюз за прекратяване на подобни дейности. Съветът подчертава сериозното непосредствено отрицателно въздействие, което подобни незаконни действия оказват в рамките на отношенията между ЕС и Турция“. \r\nВ отговор на това, от Министерството на външните работи на Турция заявиха: „Тези заключения показват колко далеч е Европейският съюз от разбирането на стъпките, предприети от Турция, независимо от условията, в които се намира и предизвикателствата пред които е изправена“. \r\nКато прие администрацията на гърците киприоти за член на ЕС, „Съюзът сега влошава отношенията Турция-ЕС заради кипърския въпрос и става негов заложник“, отбелязват от дипломатическото ведомство, като добавят, че заключенията на Брюксел са пристрастни и нереалистични. \r\n„Настоящата позиция на ЕС всъщност се основава на неравнопоставените и максималистични искания на Гърция и гърците киприоти по отношение на Егейско море и Източното Средиземноморие, които имат за цел да узурпират правата на Турция и на Северен Кипър (ТРСК) – съсобственикът на остров Кипър. Ние напълно отхвърляме тези твърдения“. \r\n„Турция продължава да се застъпва за мир и стабилност в Егейско море и Източното Средиземноморие и всички околни морета“, отбелязват от турското външно министерство. \r\n„Тези, които предприемат стъпки срещу законните права и интереси на Турция и ТРСК в Източното Средиземноморие и пренебрегват присъствието на Турция в региона, никога няма да постигнат целите си“, категорични са от Анкара. \r\nПревод и редакция:", "date": "2019.06.19", "title": "„Анадолска агенция“: Турция осъди изявлението на Европейския съвет"}
{"url": "http://www.focus-news.net/news/2019/06/19/2671605/", "text": "Жителите и гостите на Благоевград имат възможността да станат част от изключително богата съпътстваща програма, в двата дни на фестивала „Francofolies. Благоевград“.Това съобщиха от пресцентъра на  Община Благоевград. \r\nОт Културно-туристически информационен център - Благоевград са подготвили туристически обиколки на забележителностите на града. И в двата дни на фестивала, от 17:00 часа, те ще стартират от „LARGO MALL”. Обиколките ще се провеждат при предварително записване в информационния център и събиране на група от поне от 10 човека.  Желание може да бъде заявено на място в Културно-туристически информационен център – Благоевград или на телефон 0884 115 150.  \r\nНа 21, 22 и 23 юни от 11:00 до 19:00 часа- The Salt room/ Солна стая Благоевград  предлага   обиколка на света с дегустации и вино на чаша на над 50 вина, от всички ценови категории и стилове.  По време на тридневното събитие ценителите на напитката ще имат възможността да се запознаят с историята на виното.  \r\nОт ресторант „Чушка“ пък са подготвили специално френско меню за жителите и гостите на Благоевград.", "date": "2019.06.19", "title": "Благоевград: Общината организира богата съпътстваща програма по време на двата дни на фестивала “Francofolies Благоевград“"}
{"url": "http://www.focus-news.net/news/2019/06/19/2671607/plovdiv-mitnicheski-sluzhiteli-sa-zadarzhali-blizo-edin-ton-nelegalen-alkohol.html", "text": "Близо 1 тон нелегален алкохол са задържали митническите служители от Главна дирекция „Митническо разузнаване и разследване“ в района на Пловдив. Това съобщиха от пресцентъра на  Агенция „Митници“ . На 13 юли 2019 г. митническите служители извършват проверка в частен имот, намиращ се в населено място на територията на област Пловдив. В едно от гаражните помещения в имота, митническите служители откриват 900 литра етилов алкохол в 1242 стъклени бутилки от по 1 и 0.7 литра с надписи \"водка\", \"уиски\", \"мастика\" и \"ром\". Всички бутилки са без български акцизен бандерол. В друг гараж на територията на имота,  митническите служители откриват 50 литра течност с мирис на етилов алкохол, в пластмасови десетлитрови туби, укрити в автоканала. За откритите общо 950 литра алкохол не са представи документи за обезпечен или платен акциз по Закона за акцизите и данъчните складове. Алкохолът е иззет. По случая е образувано досъдебно производство от разследващ митнически инспектор под надзора на Районна прокуратура - Пловдив.", "date": "2019.06.19", "title": "Пловдив: Митнически служители са задържали близо един тон нелегален алкохол"}
{"url": "http://www.focus-news.net/news/2019/06/19/2671609/sport-levski-se-razmina-s-tezhkite-sapernitsi-v-le.html", "text": "Левски ще избегне най-силните отбори във втория предварителен кръг на Лига Европа, ако успее да отстрани словашкия Ружомберок. Там сините ще са непоставени, но въпреки това съперник ще им е преодолим тим. Ако българският гранд елиминира словашкия си съперник в първия предварителен кръг, ще играе с някой от следните отбори: Щурм Грац (Австрия), Утрехт (Холандия), АЕК Ларнака (Кипър) или Петроклуб Плоещи (Молдова), Яблонец (Чехия), Санта Хулия (Андора)/ ФК Европа (Гибралтар) или Легия Варшава. Жребият за този кръг ще е от 14:00 часа.", "date": "2019.06.19", "title": "Спорт: Левски се размина с тежките съперници в ЛЕ"}
{"url": "http://www.focus-news.net/news/2019/06/19/2671610/tagovishte-dvama-mazhe-sa-zadarzhani-za-otvlichane-na-zhena-ot-selo-kovachevets-zaradi-neuredeni-finansovi-otnosheniya.html", "text": "Вчера, около 12.50 ч. мъж от село Ковачевец, община Попово, позвънил на тел. 112 и потърсил помощ в полицията. Това съобщиха от  ОДМВР-Тъговище . Той обяснил, че минути по-рано непознати качили насила съпругата му в кола и я откарали в неизвестна посока. Веднага стартирали оперативно-издирвателните действия, в рамките на които били установени извършителите – 37-годишен от село Горско Абланово и 39-годишен русенец. В хода на разследването станало ясно, че принудителните действия били заради неуредени финансови отношения. Двамата мъже са задържани до 24 часа в полицейския арест. По случая е образувано досъдебно производство по чл. 143, ал. 1 от НК и работата по него продължава под наблюдението на прокуратурата.", "date": "2019.06.19", "title": "Тъговище: Двама мъже са задържани за отвличане на жена от село Ковачевец заради неуредени финансови отношения"}
{"url": "http://www.focus-news.net/news/2019/06/19/2671608/ria-novosti-poveche-ot-milion-vaprosi-sa-zadadeni-na-putin-za-direktnata-liniya.html", "text": "За директната линия с руския президент Владимир Путин са постъпили повече от един милион въпроси, предава  РИА Новости . \r\nКакто съобщава телевизионният канал „Россия 24“, към 09:00 часа в сряда те са били 1 053 326, като от тях 616 500 са зададени по телефона и 291 300 чрез СМС. \r\nМероприятието ще се проведе в Гостиния двор в Москва в четвъртък. Излъчването ще започне в 12:00 часа по всички основни руски телевизии, а освен това директната линия ще може да се гледа и в социалните мрежи. \r\nПриемането на въпросите започна в 8:00 часа на 9 юни и ще продължи до края на програмата. \r\n„Директната линия с Владимир Путин“ е ежегоден „телемост“, в хода на който президентът отговаря на въпроси на гражданите. През тази година мероприятието ще се проведе за седемнадесети път. \r\nПървият ефир се състоя през декември 2001 година и продължи 2 часа и 20 минути. След това средната продължителност нарасна до 3-4 часа. \r\nМиналогодишната директна линия продължи 4 часа и 20 минути, като Путин успя да отговори на 73 въпроса. \r\nПревод и редакция:", "date": "2019.06.19", "title": "РИА Новости: Повече от милион въпроси са зададени на Путин за „директната линия“"}
{"url": "http://www.focus-news.net/news/2019/06/19/2671611/varna-tri-avtomobila-sa-goreli-v-grada-prez-izminaloto-denonoshtie.html", "text": "Три автомобила са горели в града през изминалото денонощие. Това съобщиха от  ОДМВР-Варна . На 18 юни, около 13.10 часа, е постъпил сигнал за пожар, възникнал в лек автомобил на кръстовището на бул.  „Княз Борис I“ и бул. „Цар Освободител“. Няма пострадали хора. Предполагаемата причина за инцидента е техническа неизправност. Унищожена е предната част на автомобила. Около 17.00 часа в същия ден е подаден сигнал за пожар в лек автомобил на ул. „Трети март“. При инцидента няма пострадали. Отново предполагаемата причина за пожара е техническа неизправност. Автомобил е горял поради пътнотранспортно произшествие около 23.45 часа в същия ден. Инцидентът е станал на ул. „Ясен“. Няма пострадали хора. Унищожен е целият автомобил.", "date": "2019.06.19", "title": "Варна: Три автомобила са горели в града през изминалото денонощие"}
{"url": "http://www.focus-news.net/news/2019/06/19/2671612/chez-razpredelenie-investira-v-podobryavane-na-elektrozahranvaneto-v-oblast-pleven.html", "text": "Ръководството на ЧЕЗ проведе среща с кметове на общини и техни представители от област Плевен. Това съобщиха от пресцентъра на  ЧЕЗ . Домакин на събитието беше областният управител Мирослав Петров. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.  \r\nПрез 2018 г. ЧЕЗ Разпределение инвестира над 3 млн. лв. в подобрения на мрежата в област Плевен. Компанията извърши реконструкция на подстанция Долна Митрополия за 326 000 лв. Основно перо в инвестиционната програма беше автоматизация на електропроводи в региона. Автоматизираните съоръжения дават възможност за управление на мрежата от разстояние. Чрез тях се изключват само повредените участъци и се минимизира броят на засегнатите клиенти при евентуални аварии, като качеството на услугата многократно се повишава. Компанията вложи и 200 000 лв. в рехабилитация на кабели средно напрежение в Плевен, Кнежа, Червен бряг и Койнаре. Реконструкции на мрежи ниско напрежение за 300 000 лв. бяха извършени в Червен бряг и Пордим, както и в села от общините Плевен, Червен бряг, Никопол и Левски. ЧЕЗ Разпределение изгради нов трафопост в Червен бряг за 133 000 лв. \r\nПрез настоящата година дружеството монтира 7800 дистанционно обслужвани електромери в Червен бряг. Тези електромери осигуряват поглед в реално време върху мрежата и по-стриктният контрол помага за по-бърза реакция при нужда. През тази година ЧЕЗ Разпределение ще извърши и модернизация на възлова станция „ТЕЦ Плевен“ за 200 000 лв. В рехабилитация на кабели в Плевен, Кнежа, Червен бряг и Койнаре ще бъдат инвестирани 415 000 лв. Реконструкция на мрежи ниско напрежение ще бъдат реализирани в Плевен, Червен бряг, Долна Митрополия и Гулянци за 253 000 лв. \r\nПосещението на ръководството на ЧЕЗ в гр. Плевен е в продължение на поредица от срещи с представители на общините в Западна България.", "date": "2019.06.19", "title": "ЧЕЗ Разпределение инвестира в подобряване на електрозахранването в област Плевен"}
{"url": "http://www.focus-news.net/news/2019/06/19/2671615/pleven-v-grada-shte-bade-predstavena-izlozhbata-cherno-more.html", "text": "В галерия „Арт център“ - Плевен  от 18.00 часа ще бъде представена изложбата ,,Черно море“. Това каза за  Радио „Фокус“  д-р Стоян Дечев, художник и преподавател в НХА, който е автор на експозицията. ,,Изложбата е на тема Черно море. Основното е двусмислието на тази дума и различни асоциации, като натрупани впечатления както на нас живеещите до него, така и митологични и дори екологични. Те са свързани с посоките на света“, каза Стоян Дечев. ,,В морето се събира много, затова и в рисунките си използвам доста петролни продукти. В морето са събрани проблеми на цяла Европа относно замърсяването. Ето защо разглеждам темата защо нашето море трябва да е черно. Изложбата съдържа една статуетка, свързана с ефирността на морския ѝ свят. Рисунките са създадени с акварелна техника“, посочи Стоян Дечев.  \r\nВиолета КРЪСТЕВА", "date": "2019.06.19", "title": "Плевен: В града ще бъде представена изложбата ,,Черно море“"}
{"url": "http://www.focus-news.net/news/2019/06/19/2671616/smolyan-61-godishen-mazh-ot-selo-yagodina-e-predizvikal-pozhar-v-doma-si.html", "text": "61-годишен мъж от село Ягодина е предизвикал пожар в дома си. Това съобщиха от пресцентъра на  ОДМВР – Смолян . На 18 юни 2019 г., в 13.00 ч., на тел. 112 е получен сигнал за възникнал пожар в масивна едноетажна постройка, намираща се в района на гробищния парк на село Ягодина, община Девин, обитавана от А. М. на 61 години от селото. Щетите са в процес на изясняване. Местопроизшествието е посетено от дежурна оперативна група при Районно управление на МВР – Девин. В резултат на проведените оперативно-издирвателни мероприятия е установено, че вероятно 61-годишният обитател на постройката, който след инцидента е настанен в Център за психично здраве – Смолян, е причинил пожара. Работата по случая продължава.", "date": "2019.06.19", "title": "Смолян: 61-годишен мъж от село Ягодина е предизвикал пожар в дома си"}
{"url": "http://www.focus-news.net/news/2019/06/19/2671606/parlamentat-odobri-privatizatsiyata-na-koraba-uragan.html", "text": "Народното събрание прие проект на решение за приватизация на обособена част от имуществото на „Пристанище Видин – ЕООД“, представляващ моторен кораб „Ураган“, регистриран в пристанище в град Лом, предаде репортер на  Агенция „Фокус“ . Проектът е внесен на 20 май 2019 г. от Министерски съвет. Пристанище „Видин“ е търговско дружество, включено в списъка от Закона за приватизация и следприватизационен контрол. В мотивите към проекта е записано, че корабът „Ураган“ не се използва по предназначение и не е необходим за реализацията на дейността на дружеството. Пристанище „Видин“ многократно е правило опити да използва ресурсите на съоръжението, но са стигали до неуспех, заради ограниченията на пазар в региона. Поддръжката на кораба е свързана със сериозни разходи. \r\nПредвижда се паричните средства от приватизацията на моторния кораб да се преведат по сметка на търговското дружество. Според вносителите по този начин ще се създаде възможност за изпълнение на инвестиционните намерение на дружеството и ще се повиши конкурентноспособността на пристанището.   \r\nДаяна ДЮЛГЕРОВА", "date": "2019.06.19", "title": "Парламентът одобри приватизацията на кораба „Ураган“"}
{"url": "http://www.focus-news.net/news/2019/06/19/2671613/dobrich-v-51-voto-izdanie-na-folklorniya-sabor-pesni-i-tantsi-ot-slancheva-dobrudzha-shte-uchastvat-sastavi-i-ot-ukrayna.html", "text": "В 51-вото издание на Фолклорния събор „Песни и танци от слънчева Добруджа“ – Дебрене ще участват състави и от Украйна, предаде кореспондентът на  Радио „Фокус” – Варна . Местността \"Славната канара\" край село Дебрене, където се провежда съборът, е известна като хайдушко сборище на Хайдут Пейо Буюклията и дружината му. На това място през 1968 година възниква фолклорен събор като спонтанна инициатива на местната културна общественост от с. Стожер и съседните села. По традиция съборът събира заедно няколко поколения, които продължават да тачат и съхраняват българските традиции. Тази година в програмата му ще се включат състави от Добрич, Варна, от различни села в общините Добричка, Генерал Тошево, Белослав и Дългопол. Гостите от Украйна са Вокален ансамбъл „Легенда“ и Ансамбъл за народни танци „Сяйво“. Общо 23 фолклорни състава са заявили участие. Фолклорният форум е носител и пазител на добруджанската култура и бит, на народните традиции на българската духовност. За  поредна година фолклорният събор е включен в Националния културен календар на България. Организатор и домакин на събора е община Добрич. Ръководството, координацията и контролът се осъществяват от организационен комитет с председател кметът на Общината. Празникът на Добричка община и фолклорният събор \"Песни и танци от слънчева Добруджа\" е ежегоден. Това е празник на уникалните, вечно живи и неизчерпаеми в многообразието си фолклорни традиции с 50 - годишна история. Съборът има конкурсен характер. Участието в него е доброволно. В него могат да се изявят певци, свирачи, танцьори, разказвачи на народни предания, инструментални, певчески, танцови и групи за народни обичаи, които изпълняват добруджански автентичен фолклор. Съборът ще се състои на 29 юни, откриването е в 9,30 часа. \r\nЖулиета НИКОЛОВА", "date": "2019.06.19", "title": "Добрич: В 51-вото издание на Фолклорния събор „Песни и танци от слънчева Добруджа“ ще участват състави и от Украйна"}
{"url": "http://www.focus-news.net/news/2019/06/19/2671617/stara-zagora-natsionalnata-strategiya-za-aktiven-zhivot-na-vazrastnite-hora-beshe-predstavena-v-grada-v-ramkite-na-kampaniyata-promyanata-e-v-nashite-ratse.html", "text": "Националната стратегия за активен живот на възрастните хора беше представена днес в Стара Загора като част от Информационна кампания „Промяната е в нашите ръце“ по инициатива на Министерството на труда и социалната политика (МТСП). Това съобщиха от пресцентъра на  Община Стара Загора . \r\nНа срещата в зала „Фойе“ на Община Стара Загора присъстваха д-р Султанка Петрова, зам.-министър на труда и социалната политика, Иванка Сотирова, зам.-кмет на Община Стара Загора, Петя Чакърова и Красимир Червилов, заместник областни управители, експерти от МТСП, представители на социални институции. \r\n„В Община Стара Загора има активна социална политика. Стара Загора е след София по предоставяне на социални услуги. Сега те са 38, работим по още шест проекта и имаме много добро общуване с институциите. Грижата за възрастните хора е наш приоритет, в общината има три дома, но все още не могат да бъдат удовлетворени чакащите. Очакваме и да започне деинституализацията на домовете за възрастни хора“, каза Иванка Сотирова.  \r\n„България е една от страните с най-бързо застаряващи хора. През 2018 г. стартира програмата „Патронажна грижа“, вече има подписани 20 договора. Тя предлага екипи от медицински и социален работник да посещават възрастни хора и да ги обгрижват. Най-сериозно е положението при жените от 65 - 69 години“, сподели зам.-министър Петрова. По думите ѝ много важна е връзката между местната власт и социалното министерство. „Възрастните хора не са бреме, а потенциал, който трябва да използваме, те са мост между поколенията“, допълни д-р Петрова. \r\nДоц. д-р Георги Бърдаров от Софийския университет представи Национална стратегия за активен живот на възрастните хора в България (2019-2023 г.) Стратегическата цел е създаване на условия за активен и достоен живот на възрастните хора чрез осигуряване на равни възможности за пълноценното им участие в икономическия и социален живот на обществото. Четири са приоритетите-насърчаване на активния живот в сферата на заетостта, на участието в обществото, на самостоятелния живот, както и създаване на капацитет и благоприятна среда за активен живот на национално и регионално ниво. Според статистиката в България 17.4% от населението е над 65 години. Най-висок е делът на лицата над 65 и повече години във Видин – 30.2%, за Старозагорска област той е 22.3%. \r\nЕкспертите в МТСП Теменужка Златанова и Илия Гаралиев представиха новия Закон за предприятията на социалната и солидарна икономика, Правилникът за неговото прилагане (в сила от 17 май 2019 г.) и утвърдената Методика за оценка на социалната добавена стойност от 07 май 2019 г.", "date": "2019.06.19", "title": "Стара Загора: Националната стратегия за активен живот на възрастните хора беше представена в града в рамките на кампанията „Промяната е в нашите ръце“"}
{"url": "http://www.focus-news.net/news/2019/06/19/2671598/koha-ditore-kosovo-albanskiyat-premier-populyarizira-ideyata-za-shengen-na-balkanite-v-london.html", "text": "Албанският премиер Еди Рама говори за идеята за създаване на „Шенген на Балканите“ по време на икономически форум за Западните Балкани, проведен в Лондон, пише прищинският ежедневник  Koha Ditore . \r\nРама оправдава идеята си за регионално сътрудничество и взаимодействие, като заяви, че е необходим нов подход към границите. „Уверен съм, че ако сме мъдри и решени в укрепването на регионалното сътрудничество и ако отворим нова глава, като превърнем обсесивната история и политика за границите в нов подход и като създадем нова Шенгенска зона в Западните Балкани, превръщайки границите във флуидни пресечни точки, ние ще бъдем по-отворени към по-големи възможности и можем да изследваме в недокоснатите части на нашия потенциал“, заяви Рама. \r\nПревод и редакция:", "date": "2019.06.19", "title": "Koha Ditore (Косово): Албанският премиер популяризира идеята за „Шенген на Балканите“ в Лондон"}
{"url": "http://www.focus-news.net/news/2019/06/19/2671619/miroslav-stoyanov-odmvr-pazardzhik-mladite-vodachi-shofirat-po-riskovo.html", "text": "Младите водачи шофират по-рисково, каза за  Радио „Фокус“ – Пазарджик  говорителят на ОДМВР – Пазарджик Мирослав Стоянов. По думите му те предприемат рискови маневри, държат се по-агресивно на пътното платно, склонни са към употреба на алкохол или упойващи вещества при сядане зад волана, което е притеснително.  \r\n„Представителите на различните институции и обществеността, трябва да предприемем мерки, за да ограничим тези явления, но за да бъдат успешни действията на органите на реда е необходимо съдействие и от страна на гражданите. За съжаление се наблюдава негативна тенденция, при която все по-млади водачи решават да тестват мощността на автомобили и мотоциклети по оживени пътища. Използват се малките часове на денонощието, когато е паднала нощта, видимостта е почти нулева и, когато движението с изключително висока и несъобразена скорост крие много рискове. Предприели сме действия за установяване на местата, където се извършват тези нерегламентирани гонки, състезания, въртене на гуми на автомобили, за да се установят участниците в тях и да бъдат санкционирани“, коментира Стоянов.  \r\nТой допълни, че на участниците в такива гонки се налагат най-строгите санкции, предвидени в Закона за движение по пътищата. \r\nВаня НИКОЛОВА", "date": "2019.06.19", "title": "Мирослав Стоянов, ОДМВР-Пазарджик: Младите водачи шофират по-рисково"}
{"url": "http://www.focus-news.net/news/2019/06/19/2671618/plovdiv-zadrastvane-se-e-obrazuvalo-na-ul-rogoshko-shose.html", "text": "Радио „Фокус“-Пловдив. Според него шофьорите са възмутени и от факта, че полицейски патрули са се скрили, за да глобяват, вместо да регулират движението.  \r\nСлушателят каза още, че в събота, когато беше Задушница, е имало също голямо задръстване и не се е забелязвал никакъв опит за регулиране на движението от страна на „Пътна полиция“. Екипи на „Фокус“ видяха, че в този ден имаше голямо струпване на полицейски патрули по гробищните паркове с цел регулиране на движението и недопускане на произшествия. \r\nЦветана ТОНЧЕВА", "date": "2019.06.19", "title": "Пловдив: Задръстване се е образувало на ул. „Рогошко шосе“"}
{"url": "http://www.focus-news.net/news/2019/06/19/2671620/razgrad-mazh-poluchi-prisada-ot-2-godini-i-6-mesetsa-zatvor-za-telefonna-izmama.html", "text": "29-годишният Димо Д. ще изтърпи ефективно наказание лишаване от свобода за срок от 2 години и 6 месеца за извършена телефонна измама при условията на опасен рецидив. Това съобщиха от пресцентъра на  Апелативна прокуратура - Варна . До присъдата се стигна, след като подсъдимият признал вината си и сключил споразумение с Районната прокуратура, което било одобрено от състав на Разградския районен съд. Споразумението е окончателно и е влязло в сила на 18 юни.  \r\nПодсъдимият бил безработен и решил да си осигурява средства за живот чрез телефонни измами. На 21 декември 2018 г. Димо започнал да набира различни стационарни телефони от своя мобилен телефон. Така попаднал на домашния телефон на жена от село Дянково. Преправил гласа си като женски. Нарочената за телефонна измама жена оприличила гласа на дъщеря си. През плач „дъщерята“ обяснявала, че гръмнал бойлера в дома ѝ и след инцидента не вижда. За лечението били необходими 12 000 лева. Съобщила също, че е в болница и лекар ще се свърже с майка ѝ, за да му предаде сумата за лечението. \r\nВеднага след това Димо позвънил отново на същия стационарен телефон и се представил за д-р Здравков. Поискал да знае дали парите за операцията са осигурени. Жената обяснила, че разполагат само с 8000 лева. Получила инструкции да ги постави в черен найлонов плик и да ги остави пред електрическо табло пред дома си.  \r\nСъс свой познат подсъдимият отишъл до село Дянково. Намерил адреса и взел парите. От тях платил 500 лева на познатия си за услугата.  \r\nИзмамената жена установила, че е жертва на престъпление няколко часа по-късно, след като се чула с дъщеря си. Извършителят на телефонната измама бил установен по записи от камери. Той признал вината си.  \r\nДимо Д. е осъждан многократно. До извършване на телефонната измама срещу него влезли в сила 5 съдебни акта, два от които също за измами. Тези осъждания обуславят и квалификацията „опасен рецидив“. Сумата на измамата подсъдимият възстановил на потърпевшата жена от село Дянково.  \r\nПредстои Димо Д. да бъде преведен в затвора в Белене, където ще изтърпи поредната ефективна присъда.", "date": "2019.06.19", "title": "Разград: Мъж получи присъда от 2 години и 6 месеца затвор за телефонна измама"}
{"url": "http://www.focus-news.net/news/2019/06/19/2671621/burgas-zhivko-tabakov-obyavi-kandidaturata-si-za-kmet-na-obshtinata.html", "text": "Живко Табаков обяви кандидатурата си за кмет на Община Бургас, предаде репортер на  Радио „Фокус“-Бургас . „Аз, като общински съветник, бих бил най-разочарован от това, което извървях като път и всичките каузи, които не успях да постигна през четирите години“, каза Табаков и заяви, че нещото, което го е направило най-уверен са хората, които е срещнал през четирите години. По думите му за много от кампаниите, за които се е борил през общински съвет, първо се е допитвал до хората. „Никога няма да забравя това, което хората ми дадоха във времето – емоцията. В хората срещах гняв, гордост от това, че са бургазлии. Те много добре осъзнават, че Бургас през годините се е развил и има повече бъдеще, отколкото минало, но това не е достатъчно да живеят по-добре в нашия град“, каза още Живко Табаков. „Ние днес ще дадем началото на нашата кампания и предполагам, че очакванията на всички са от кого ще бъде обявена нашата листа, кои ще бъдат хората, които ще ни подкрепят. Хората до момента са тези, които ме изпратиха общински съветник и хората, които ми даваха енергията да боря всяко едно нещо, което ми отхвърлиха Общински съвет-Бургас. Ние ще търсим от тук до изборния ден диалог само през хората“, заяви кандидатът за кмет. Той добави, в старта на кампанията си е написал писмо до жителите на Бургас, с което ще обяви това, което очаква от тях. В него той посочва, че към днешна дата съзнава, че Бургас е изправен пред сериозно изпитание, породено от липсата на работеща икономика, ниско трудово възнаграждение и недостатъчни възможности за реализация.  \r\n„Високите данъци, повишаването на цените на услугите, отсъствието на здрава бизнес среда и инвеститорски интерес, напускането на младите хора, засилиха усещането за неудовлетвореност и гняв към управляващите“, пише още в писмото. „Бургас не заслужава това управление, в което на гражданите са раздадени второстепенни роли. Бургазлии трябва да държат контрола върху местната власт и да участват в разпределянето на публичните ресурси. Да знаят кой и как харчи техните пари. Убеден съм, че съдбата на града ни зависи от нас като едно цяло, но и от решенията на всеки един поотделно. Днес официално обявявам пред Вас готовността си да се кандидатирам за кмет на Бургас и с това давам начало на широк граждански дебат, чрез който заедно ще изградим общата ни визия за развитие на града. Тя ще бъде и договор за доверието ни един към друг. Листата ни за предстоящите местни избори ще даде възможност на демократично мислещи хора с изявена гражданска позиция, на експерти в различни области и представители на неправителствени организации, които искат по-добро управление за Бургас. В продължение на 10 седмици аз ще повдигна пред Вас 10 теми, които са важни за всеки жител града ни. Вашите мнения и предложения ще може да изразите на официалната ми страница във фейсбук, където да стане възможно и участието на много наши съграждани извън пределите на Бургас, във всичките ми открити приемни, както и в централния ми офис на ул. „Фердинандова” 2 Б.  Не съм забравил своите ангажименти като избран от Вас общински съветник и се борих всеки ден за постигането на добри резултати. В продължение на четири години ние имахме шанса да се запознаем, да дискутираме, вървяхме рамо до рамо във важни битки. Много пъти търсих Вашата подкрепа, искам я и сега, за да продължа да работя за Бургас. Това не е краят на общия ни път, а нова възможност за просперитета на Бургас. Вероятно този дебат няма да отговори на всичките Ви въпроси, няма да бъдем на едно мнение винаги, но ще извадим на преден план съществените и значимите неща за нас като общество, като българи, като бургазлии. Бургас трябва да има посока и ние заедно можем да я зададем!“, посочи Живко Табаков. \r\nДеница ДИМИТРОВА", "date": "2019.06.19", "title": "Бургас: Живко Табаков обяви кандидатурата си за кмет на Общината"}
{"url": "http://www.focus-news.net/news/2019/06/19/2671604/hristo-prodanov-bsp-merkite-v-zakona-za-shuma-sa-povarhnostni.html", "text": "Мерките в Закона за шума са повърхностни. Това каза заместник-председателят на ПГ на „БСП за България“ Христо Проданов пред журналисти във връзка с приетия на второ четене Закон за защита от шума в околната среда, предаде репортер на  Агенция „Фокус“ .   \"Законът за шума не е свързан само с летния сезон, защото законодателство в България не се приема само за Черноморското крайбрежие, той се приема за територията на цялата страна. Ние сме за това да има строги регламенти във връзка с шума в околната среда. Това, което се предлага са мерки, които са според нас са повърхностни“, допълни Проданов. Той посочи, че БСП е направила няколко предложения, които не са приети. „Едно от тези предложения беше моето- за увеличение на диапазона, в който забраната за шум важи. Нашето предложение беше вместо от 23.00 ч. в летните месеци юни, юли и август забраната да бъде от 24.00 ч.“, каза той. Според Проданов 8 часа са достатъчни за пълна тишина, за да може човек да се наспи и възстанови. „Другото, което знаете, че в България, на Черноморското крайбрежие има открити заведения, които чакат тези три месеца в годината, за да изкарат някакви пари, да реализират някаква печалба, съответно да платят данъци за тяхната дейност. Ние предлагахме това, но то не се прие\", коментира той. \"Законодателството и ролята на приемането на един закон е да регулира взаимоотношенията между различните обществени групи. Тук става въпрос за регулиране на взаимоотношенията между гражданите и бизнес“, посочи Проданов. Според него други притеснения има по отношение на контролните органи. „Вие сами сте свидетели, че полицията не може да се справи с шума и по ромските махали, заведения, дискотеки, сега се предлага това да се контролира от държавни инспектори“, уточни още зам.-председателят на „БСП за България“. \r\nДеница КИТАНОВА", "date": "2019.06.19", "title": "Христо Проданов, БСП: Мерките в Закона за шума са повърхностни"}
{"url": "http://www.focus-news.net/news/2019/06/19/2671623/kmetat-na-svishtov-gencho-genchev-be-udostoen-s-pochetna-gramota-ot-asotsiatsiyata-na-dunavskite-obshtini-dunav.html", "text": "Българо–унгарският образователен форум „9 години Морска Академия 2020”, реализиран от Асоциацията на дунавските общини „Дунав”, се проведе в курортен комплекс „Слънчев бряг”. Събитието се състоя под патронажа на министъра на образованието и науката – Красимир Вълчев и посланика на Унгария в Република България – Н. Пр. Текла Харангозо, съобщиха от пресцентъра на  Община Свищов . Основната цел на форума е разгръщане на българо–унгарското сътрудничество в сферата на образованието, културата, иновациите и междукултурния обмен, и по този повод на събитието бяха отличени личности с принос в провеждането на дейности за разширяване и популяризиране на основната цел. Кметът на Свищов Генчо Генчев бе удостоен от Асоциацията на дунавските общини „Дунав“ с почетна грамота за приноса му при реализирането на проекта „Морска академия 2020“ за българо-унгарското сътрудничество в сферата на образованието и културата.", "date": "2019.06.19", "title": "Кметът на Свищов Генчо Генчев бе удостоен с почетна грамота от Асоциацията на дунавските общини „Дунав“"}
{"url": "http://www.focus-news.net/news/2019/06/19/2671622/blagoevgrad-v-grada-shte-se-provede-informatsionno-sabitie-po-proekt-za-sotsialnoto-predpriemachestvo-na-mestno-nivo-po-programata-za-transgranichno-satrudnichestvo-balgariya-gartsiya.html", "text": "В града ще се проведе информационно  събитие по проект „Действия за подпомагане и подобряване на социалното предприемачество на местно ниво”, реализиран с финансовата подкрепа на програмата за трансгранично сътрудничество ИНТЕРРЕГ V-A Гърция – България 2014-2020. Това съобщиха за   Радио „Фокус“ – Пирин  организаторите на събитието. То ще се състои на 21 юни от 10.00 часа в зала „22 септември“. На срещата ще бъдат представени постигнатите резултати от проекта като изграждането на двата центъра за подкрепа на съществуващи или потенциални социални предприемачи в сферата на социалната икономика, единият на територията на гр. Благоевград, а другият в град Терми, както и електронната платформа, която ще служи като онлайн център за подкрепа и обучение. Специално участие ще вземат Христина Шопова - заместник-кмет по култура и хуманитарни дейности към община Благоевград, Илина Якова - председател на Сдружение „Юни Партнерс” и доц. Д-р Валентин Василев - Омбудсман на община Благоевград. \r\nЛивия НИНОВА", "date": "2019.06.19", "title": "Благоевград: В града ще се проведе информационно  събитие по проект за социалното предприемачество на местно ниво по програмата за трансгранично сътрудничество България – Гърция"}
{"url": "http://www.focus-news.net/news/2019/06/19/2671626/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.06.19", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/06/19/2671628/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.19", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/19/2671629/api-vazstanoveno-e-dvizhenieto-po-pat-i-5-yagoda-tulovo.html", "text": "Възстановено е движението по път I-5 Ягода – Тулово. Това съобщиха от пресцентъра на  Агенция „Пътна инфраструктура“ .", "date": "2019.06.19", "title": "АПИ: Възстановено е движението по път I-5 Ягода – Тулово"}
{"url": "http://www.focus-news.net/news/2019/06/19/2671625/georgi-ikonomov-kmet-na-bansko-sv-paisiy-hilendarski-e-chovekat-koyto-v-nay-tamnite-godini-na-turskoto-robstvo-e-pokazal-che-nie-sme-balgari-i-sme-narod.html", "text": "Датата 19 юни е празнична, защото на нея честваме св. Паисий Велики и св. Паисий Хилендарски. Това каза в интервю за  Радио „Фокус“ – Пирин  кметът на Община Банско Георги Икономов по повод 19 юни – ден, в който Българската църква почита паметта на Паисий Хилендарски. Икономов припомни, че светското име на отец Паисий е било Петър, но той приема името на св. Паисий Велики. „Затова на този ден Църквата чества празника на двамата светии. Ние също сме възприели този ден, за да почетем делото на св. Паисий Хилендарски. Не само на този ден, но и на всяка дата, която е свързана с този велик българин, ние трябва да отдаваме почитта си към нето и то не само в Банско, а в цялата страна. Все пак това е Патриарха на българското възраждане. Това е човекът, който в най-тъмните години на турското робство е показал, че ние сме българи, че сме народ, че сме имали държава. Така че за нас Паисий Хилендарски е особено важен, още повече, че той е роден в Банско. Аз си мисля, че това е един от най-великите българи, които всички ние трябва да почитаме“, каза още Икономов. Той добави, че в своята книга „История Славянобългарска“ още при написването ѝ св. Паисий си поставя няколко задачи - да имаме национално самочувствие, да имаме независима църква, да имаме политическа свобода и най-вече да се просветим като българи. „Повечето от тях днес вече не са актуални, защото все пак сме свободна държава и имаме независима църква“, подчерта Икономов. Той отбеляза, че най-важното нещо, което Паисий завещава, е неговото дело. „Дори в години, когато човек се чувства наистина подтиснат и когато е в безизходица, както е бил българският народ тогава, Паисий с един малък жест, с едно малко действие като написването на „История Славянобългарска“ е направил нещо, което е голямо за цялата страна. Днес ние трябва да се получим от неговият пример – че всичко зависи от нас, че ние самите можем да променим това, което искаме към по-добро с нашите мисли и действия“, уточни Икономов. \r\nЛивия НИНОВА", "date": "2019.06.19", "title": "Георги Икономов, кмет на Банско: Св. Паисий Хилендарски е човекът, който в най-тъмните години на турското робство е показал, че ние сме българи и сме народ"}
{"url": "http://www.focus-news.net/news/2019/06/19/2671634/pregled-na-mezhdunarodnite-novini-do-13-chasa-agentsiya-fokus.html", "text": "На проведения във вторник Съвет на Европейския съюз седем страни-членки са били против започване на присъединителни преговори с Македония и Албания. Това са Франция, Нидерландия, Германия, Дания, Люксембург, Белгия и Испания. Дванадесет членки са били за започване на преговори със Скопие, това са: Полша, Унгария, Словакия, Чешката република, Италия, Словения, Хърватия, Белгия, Румъния, Естония, Литва и Латвия. Въздържали са се България, Гърция и другите, съобщи бившият външен министър на Македония и депутат от ВМРО-ДПМНЕ Антонио Милошовски в „Туитър“ , предава скопското електронно издание  „24 Инфо“ . \r\nСтраните-членки на ЕС ще се върнат на въпроса отново през октомври 2019 година. \r\n“Потвърждавайки заключенията от 26 юни 2018 г., Съветът силно приветства безпрецедентното историческото Преспанско споразумение и отбелязва препоръката на Европейската комисия да започне преговори за присъединяване с Република Северна Македония въз основа на положителна оценка и постигнатия напредък в изпълнението на условията определени от Съвета. Като се има предвид ограниченото време и важността на въпроса, Съветът ще се върне, за да постигне ясно и критично решение възможно най-скоро, не по-късно от октомври 2019 г.“, се казва в последната версия на заключението за Северна Македония. \r\nС изключение на Преспанския договор, заключението за Албания е точно същото. \r\n***  Министърът на правосъдието на Косово Абелард Тахири публикува писмо, подписано от американския президент Доналд Тръмп и държавния секретар Майк Помпео, с което се потвърждава споразумението за екстрадиция между двете държави, съобщава прищинският ежедневник  Gazeta Express . \r\nЧрез публикация във „Фейсбук“, Тахири заяви, че е получил писмото, потвърждаващо влизането в сила на договора за екстрадиция. Според него, това е историческа сделка между Прищина и Вашингтон. \r\n„Този Договор отбелязва исторически акт в двустранните отношения между Косово и САЩ и е гаранция, че върховенството на закона няма алтернатива и че борбата срещу престъпността ще продължи до края. Историческата тежест на този Договор, който съдържа подписа на президента на САЩ Доналд Тръмп, ще остави следа в историята и държавно-творческия процес на нашата страна“, заяви Тахири. \r\nВестникът пише, че косовските власти са започнали да арестуват лица, искани от американските власти, или за които има международни заповеди за арест. \r\n*** За директната линия с руския президент Владимир Путин са постъпили повече от един милион въпроси, предава  РИА Новости . \r\nКакто съобщава телевизионният канал „Россия 24“, към 09:00 часа в сряда те са били 1 053 326, като от тях 616 500 са зададени по телефона и 291 300 чрез СМС. \r\nМероприятието ще се проведе в Гостиния двор в Москва в четвъртък. Излъчването ще започне в 12:00 часа по всички основни руски телевизии, а освен това директната линия ще може да се гледа и в социалните мрежи. \r\nПриемането на въпросите започна в 8:00 часа на 9 юни и ще продължи до края на програмата. \r\n„Директната линия с Владимир Путин“ е ежегоден „телемост“, в хода на който президентът отговаря на въпроси на гражданите. През тази година мероприятието ще се проведе за седемнадесети път. \r\nПървият ефир се състоя през декември 2001 година и продължи 2 часа и 20 минути. След това средната продължителност нарасна до 3-4 часа. \r\nМиналогодишната директна линия продължи 4 часа и 20 минути, като Путин успя да отговори на 73 въпроса. \r\n*** На 24 юни временно изпълняващият длъжността министър на отбраната на САЩ Патрик Шанахан ще предаде своите пълномощия на Марк Еспер, предава  ТАСС . \r\nТова се съобщава в разпространена информация на Пентагона. „Шанахан ще подаде оставка в полунощ на 23 юни 2019 г. и ще завърши своята работа в Министерството на отбраната. Командващият сухопътните войски на САЩ Марк Еспер ще започне да изпълнява отговорностите на министър на отбраната веднага след това, като пълномощията му на временно изпълняващ министър на отбраната ще започнат да текат в 00:01 ч на 24 юни 2019 г.“, се отбелязва в съобщението. \r\nПрезидентът на САЩ Доналд Тръмп обяви преди това, че Шанахан ще подаде оставка и за длъжността министър на отбраната ще бъде издигната кандидатурата на Еспер. Командващият сухопътните войски не е член на президентската администрация и е подчинен на министъра на отбраната. Тръмп написа в своя „Туитър“, че Шанахан сам е решил да подаде оставка. Неотдавна обаче се появи информация, че президентът е недоволен от Шанахан и обмисля възможности да назначи друг за ръководител на Пентагона. Това кадрово назначение подлежи да бъде утвърдено то Сената на американския конгрес. \r\n*** Албанският премиер Еди Рама говори за идеята за създаване на „Шенген на Балканите“ по време на икономически форум за Западните Балкани, проведен в Лондон, пише прищинският ежедневник  Koha Ditore . \r\nРама оправдава идеята си за регионално сътрудничество и взаимодействие, като заяви, че е необходим нов подход към границите. „Уверен съм, че ако сме мъдри и решени в укрепването на регионалното сътрудничество и ако отворим нова глава, като превърнем обсесивната история и политика за границите в нов подход и като създадем нова Шенгенска зона в Западните Балкани, превръщайки границите във флуидни пресечни точки, ние ще бъдем по-отворени към по-големи възможности и можем да изследваме в недокоснатите части на нашия потенциал“, заяви Рама. \r\n***  Турция осъди изявлението от вторник на Съвета по общи въпроси (СОВ) на Европейския съюз, като заяви, че в него се правят пристрастни заключения, предава  „Анадолската агенция“ . \r\n„Съветът изразява сериозна загриженост относно настоящите незаконни сондажни дейности в Източното Средиземноморие“, заявиха от СОВ след среща на министрите в Люксембург. \r\n„Изразяваме съжаление, че Турция все още не е отговорила на многократните призиви на Европейския съюз за прекратяване на подобни дейности. Съветът подчертава сериозното непосредствено отрицателно въздействие, което подобни незаконни действия оказват в рамките на отношенията между ЕС и Турция“. \r\nВ отговор на това, от Министерството на външните работи на Турция заявиха: „Тези заключения показват колко далеч е Европейският съюз от разбирането на стъпките, предприети от Турция, независимо от условията, в които се намира и предизвикателствата пред които е изправена“. \r\nКато прие администрацията на гърците киприоти за член на ЕС, „Съюзът сега влошава отношенията Турция-ЕС заради кипърския въпрос и става негов заложник“, отбелязват от дипломатическото ведомство, като добавят, че заключенията на Брюксел са пристрастни и нереалистични. \r\n„Настоящата позиция на ЕС всъщност се основава на неравнопоставените и максималистични искания на Гърция и гърците киприоти по отношение на Егейско море и Източното Средиземноморие, които имат за цел да узурпират правата на Турция и на Северен Кипър (ТРСК) – съсобственикът на остров Кипър. Ние напълно отхвърляме тези твърдения“. \r\n„Турция продължава да се застъпва за мир и стабилност в Егейско море и Източното Средиземноморие и всички околни морета“, отбелязват от турското външно министерство. \r\n„Тези, които предприемат стъпки срещу законните права и интереси на Турция и ТРСК в Източното Средиземноморие и пренебрегват присъствието на Турция в региона, никога няма да постигнат целите си“, категорични са от Анкара. \r\n***  Посланикът на САЩ в Сърбия Кайл Скот написа в „Туитър“, че статуквото на Балканите не може да се запази и отбеляза, че „всички губят от застоя в преговорите“ между Белград и Прищина, пише сръбският ежедневник  „Политика“ , като отбелязва, че така той е перифразирал думите на заместник-помощник държавния секретар на САЩ Матю Палмър, изказани на 12 юни в Прищина. \r\n„Всички губят от застоя в преговорите. Тези, които вярват, че ще се появят по-добри условия, в които ще преговарят за по-благоприятно споразумение, трябва да знаят, че няма по-добър момент от този“, пише американският посланик. \r\nПолитическите лидери, добави той, трябва да оставят настрана националистическата реторика и историческия ревизионизъм. \r\n„Те сквернят паметта на жертвите, отново отварят раните на оцелелите и пречат на напредъка към постигането на прозрачно, демократично и отговорно управление“, заключи Скот. \r\nПосланикът на САЩ също така приложи цялото обръщение на Матю Палмър, публикувано на сайта на американското дипломатическо представителство в Прищина. \r\n*** Американският посланик в Гърция Джефри Пайет отправи във вторник ново ясно послание към Турция да спре с провокациите в Изключителната икономическа зона (ИИЗ) на Кипър и заяви, че е време за диалог, съобщава гръцкият вестник  „То Вима“ . \r\nПайет направи това изявление пред журналисти след церемония във военновъздушната база Стефановикио близо до Волос във връзка с доставката на 70 вертолети Kiowa Warriors и на последните 10 вертолета Chinook, поръчани за гръцките въоръжени сили. \r\n„Сега е време за диалог, а не за по-нататъшна ескалация и провокационни действия“, подчерта той. Помолен да коментира факта, че САЩ проучват възможността за предприемане на ответни мерки спрямо враждебните действия на Турция и нарушаването на международното право в Източното Средиземноморие, Пайет заявява, че САЩ и ЕС „споделят възможност за развитие на действията във водите около Кипър и по-специално за съвместния ни интерес да се избягнат по-нататъшни провокационни действия от страна на Турция“. \r\nВертолетите Kiowa Warriors се използват за осъществяване на разузнавателни действия в подкрепа на сухопътните сили и могат да играят значителна роля в защитните операции по гръцките острови при евентуален военен инцидент. По описание на военните експерти това са вертолети със съвременна наблюдателна, навигационна, комуникационна и оръжейна система. Това позволява тези вертолети да се използват денонощно при различни метеорологични условия. \r\n***  Лидерът на британската опозиционна Лейбъристка партия ще изкаже подкрепата си в сряда за промяна на позицията на фракцията за Брекзит и ще подкрепи втори референдум при всички положения, пише авторитетното британско издание  The Times , като се позовава на високопоставен източник от британското работническо движение. \r\nДокумент на главния политически съветник на Корбин, Андрю Фишър, препоръчва на лейбъристите да подкрепят втори референдум за всяка сделка, договорена с Брюксел, съобщава вестникът, добавяйки, че повечето членове на кабинета в сянка все още не са видели документа. \r\nКабинетът в сянка в сряда ще обсъди плана за новата позиция на вигите, която ще бъде твърдо за оставане в Европейския съюз, пише „Таймс“. \r\nЛейбъристите, които претърпяха големи загуби на изборите за Европейски парламент в края на май, са разделени по въпроса дали категорично да поискат втори референдум за Брекзит. \r\nКорбин досега каза само, че възможността за гласуване за Брекзиттрябва да се запази на масата, заедно с национални избори. Перспективата представлява дилема, тъй като много от поддръжниците на партията подкрепиха излизането на Великобритания от Европейския съюз. \r\n***  Организаторите на терористичните атаки в Шри Ланка са терористи, воювали на страната на групировката „Ислямска държава“ в Сирия и Ирак, заяви заместник-секретарят на Съвета за сигурност на Русия Юрий Коков на международна среща на високопоставени представители, куриращи въпросите на сигурността, предава  ТАСС . \r\n„Според оценките на специалистите, тези атаки (в Шри Ланка) са подготвени  от местни привърженици на идеологията на глобалния джихад, опиращи се на задграничните структури на „Ислямска държава“, заяви той. „Практическата организация на взривовете е обезпечена от върнали се в Шри Ланка след участие в бойните действия на страната на „Ислямска държава“ в Сирия и Ирак членове на местна радикална групировка“. \r\n***  През месец май президентът на Косово Хашим Тачи заяви, че няма да допусне създаването на Общността на сръбските общини (ОСО) в страната, която бе договорена в рамките на диалога със Сърбия при посредничеството на Европейския съюз, пише електронното издание на прищинския ежедневник  Gazeta Express . \r\nТачи отбеляза, че Белград е обещал да признае Косово в замяна на създаването на ОСО и предвид това, че Сърбия отказва да го направи, държавният обяви сделката за създаването на общността за „мъртва“. „Няма да допуснем създаването на Общност с или без изпълнителни правомощия. Сделката бе постигната в различно време, беше ни обещано признаване, което така и не се случи и те трябва да забравят за нея, сделката е мъртва“, подчерта косовският президент на 30 май. \r\nНо Европейският съвет на министрите, който заседава във вторник, в заключенията си за Косово разкритикува остро Тачи, като заяви, че ЕС изразява съжаление, че не е постигнат никакъв напредък в изпълнението на споразуменията от диалога, включително споразумението за ОСО. „Съветът обаче изразява съжаление, че не е постигнат напредък в отдавнашния ангажимент да се приложат постигнатите споразумения в диалога, включително изготвянето на проектостатут на ОСО в Косово, пълното прилагане на споразумението за граничните пунктове, както и решителното прилагане на енергийното споразумение. Съветът също така съжалява, че мостът в Митровица все още не е отворен за трафик, въпреки завършването на реконструкцията му“, се отбелязва в заключенията на Европейския съвет. \r\n„Съветът повтаря, че всички споразумения, постигнати в рамките на диалога с посредничеството на ЕС, трябва да бъдат приложени. В тази връзка, съветът приветства по-нататъшната консолидация на правосъдното споразумение и пълното прилагане на споразумението за телекомите“, се отбелязва още в документа. \r\n*** Лидерът на новооснованата Партия Брекзит Найджъл Фараж заяви, че евентуален изборен съюз с фаворита за нов председател на управляващата британска Консервативна партия Борис Джонсън може да донесе „огромна“ изборна победа на привържениците на излизането от Европейския съюз без сделка, пише евроскептичното издание  The Daily Express . \r\nФараж направи тези коментари на мероприятие за Брекзит в Лондон, организирано от The Daily Telegraph. \r\nСпоред информацията на вестника, спонсорите на Консервативната партия натискат за пакт между торите и „Партия Брекзит“ и лидерът на последната заяви, че ако Джонсън има характера да се обяви за излизане от Съюза без споразумение чрез едни предсрочни избори те могат да сключат съюз. \r\nЕвроскептиците в Консервативната партия обаче се опасяват, че партията на Фараж може да раздели гласовете на евроскептичните тори, което ще даде допълнителен вот за лейбъристите и други фракции.  \r\nПредвид процесите в Европейския парламент и Комисията, бившият лидер на ЮКИП призна, че шансовете за предоговаряне на сделката с Брюксел, сключена от все още настоящият британски премиер Тереза Мей, са много малки. \r\nСпоред Фараж, Джонсън трябва да каже на ЕС, че Великобритания има намерение да продължи напред без сделка. „Можете да ги принудите да действат и може да предложат някаква „безмитна“ сделка“. \r\nТова обаче може да доведе до вот на недоверие в парламента, където про-европейските консерватори най-вероятно ще гласуват срещу бившия кмет на Лондон. \r\nФараж предвиди: „Ако той е готов да бъде свален и да отиде на предсрочни избори с тази платформа, тогава с подкрепата на хора като мен ще постигне огромно, триумфално мнозинство. Ако е готов да върви по този път, аз ще искам да работя с него, разбира се, че ще го направя“. \r\nВъпреки че описа Джонсън като „забавен“, той добави, че консерваторът е допуснал „грешки“ и обвини бившия външен министър, че „се е скрил“ по време на лидерската надпревара на торите, като не се е появил на първия телевизионен дебат за лидерството на партията. \r\n***  Президентът на САЩ във вторник официално обяви намерението си да се кандидатира за преизбиране на поста през 2020 година, използвайки вече донеслите му успех на предишните президентски избори лозунги за величието на Америка, както и риторика – ту популистка, ту конфронтационна – която намери горещ отклик сред неговите привърженици, предава  ТАСС . \r\n„С цялото си сърце, прилагайки всички сили - физически и психически - ще се стремим отново да направим Америка велика и наистина ще гарантираме величието на Америка“, каза той, обръщайки се към повече от 20 хиляди негови поддръжници в Орландо (щата Флорида). „Ето защо стоя пред вас и официално обявявам началото на моята кампания с цел да си осигуря втори мандат като президент на Съединените щати“. Кампания в режим нон-стоп \r\nФормално, изборният щаб на Тръмп продължи да работи, след като спечели изборите през ноември 2016 г., и два дни преди откриването в интервю за The Washington Post, той заяви, че лозунгът на кампанията за 2016 г.- „Да направим америка отново велика“, отново ще бъде използван в предизборната кампания за 2020 г. В деня на встъпването си в длъжност като президент на 20 януари 2017 г. Той е изпратил молба до Федералната избирателна комисия за намерението си да стане кандидат отново на изборите през 2020 г., а първото събитие от тази нова кампания беше организирано в Мелбърн, Флорида, през февруари 2017 г. , От април тази година щабът на кампанията на Тръмп вече е събрал над 28 милиона долара. \r\nРешението на Тръмп да обяви началото на предизборната кампания във Флорида не е направено случайно: този щат спада към „колебаещите се“, като Пенсилвания, Мичиган и Уисконсин, където позициите на демократите и републиканците са еднакво силни. Както се вижда от данните, публикувани на интернет страницата на Electronic Central, никой републикански кандидат все още не е успял да стане президент без победа в щата Флорида. На изборите през 2016 г. Тръмп спечели в този щат с минимална разлика. \r\nНе е случаен и моментът на обявяване на началото на предизборната кампания: преди четири години, почти на същия ден – 16 юни 2015 година – във фоайето на своята щаб квартира Trump Tower – Тръмп обяви началото на своята първа предизборна кампания. Момента на сегашното обявление е избран и с оглед на това да се вземе инициативата от демократите, които ще проведат първите телевизионни дебати на 20-те претенденти за поста държавен глава на САЩ на 26-27 юни в Маями (щата Флорида). Ако изборите бяха сега \r\nГоворейки за неговите политически съперници, Тръмп, отхвърляйки политическата коректност, ги обвини, че провеждат „разрушителна политика“. „Нашите опоненти - радикалните демократи - са водени от омраза и ярост“, каза той под одобряващия рев на трибуните, където хиляди хора държаха плакати с думите „Тръмп 2020“. „Те искат да ви навредят и да унищожат страната ни в тази форма, в която е. Това е неприемливо и не можем да го позволим“. „Ако искате да сложите край на тази корумпирана система веднъж завинаги, тогава елате на 3 ноември [2020] и гласувайте, гласувайте, гласувайте“, призова той. \r\nПодобна сурова реторика се обяснява с факта, че Тръмп вече е в позиция на догонващ. Както показват резултатите от анкета на 1001 потенциални гласоподаватели, публикувана на 16 юни от Fox News, ако изборите се проведат сега, Тръмп щеше да отстъпи на петте главни претенденти за президент на Демократическата партия. Бившият вицепрезидент на САЩ Джо Байдън би победил Тръмп с 49% срещу 39%, а сенаторът от Върмонт Бърни Сандърс, който се състезаваше с Хилъри Клинтън за номинацията на Демократическата партия за президент през 2016 г., побеждава с 49% срещу 40%. Сенаторът от Масачузетс Елизабет Уорън щеше да спечели с марж от 2% (43% -41%), а калифорнийският сенатор Камала Харис и кметът на Саут Бенд (Индиана) Пит Бутджедж ще победи Тръмп с 1% от гласовете. Нивото на грешка в проучването се оценява на плюс или минус 3%. \r\nСпоред информацията на CBS, след публикуването на резултатите от тази анкета, няколко специалисти, провеждащи проучвания на общественото мнение по поръчка на Тръмп, са били уволнени. Републиканците няма да предизвикват Тръмп \r\nВ редиците на републиканците, 73-годишният Тръмп вече няма опасни съперници. Бившият губернатор на Масачузетс, 73-годишният Бил Уелд, който официално обяви намерението си да се бори за кандидатурата на републиканците за президент през април тази година, не може да се похвали с голяма популярност: според проучване на портала от края на април на Politico и изследователската служба Morning Consult, Уелд има подкрепата на  7% от републиканските избиратели, докато Тръмп на 78%. Бившият сенатор на Тенеси Боб Коркър и бившият губернатор на Охайо Джон Кейсик, които преди това не изключиха участието в предизборната кампания, не влязоха официално в битката, както бившият съперник на Тръмп за републиканската номинация за 2016 г. Карли Фиорина и бившият сенатор от Аризона Джеф Флейк. Икономически коз \r\nОчевидно, Тръмп разчита, че негов силен коз в настоящата кампания ще е икономиката: безработицата спадна до най-ниските си нива от 2000 година – 3,8%. Средната почасова заплата продължава да расте бавно и се е увеличила с 2,7% в сравнение с май миналата година. Но, както свидетелстват резултатите от неотдавнашно проучване на Университета Куинипак, по-малко от половината американски избиратели – 41% - считат, че това е заслуга на президента. Благоприятното положение на нещата в икономиката може да помогне на Тръмп да бъде преизбран, отбеляза във вторник телевизия CNBC, но само този фактор може да е недостатъчен за победа през 2020 година. \r\nСпоред Си Ен Ен, Тръмп е изправен пред изключително трудна предизборна кампания, тъй като ще трябва да се оправдава пред гласоподавателите за постоянните външнополитически кризи, за скандалите, които разтърсват администрацията му, за политиките срещу нелегалните имигранти и опитите за отмяна на здравноосигурителната програма Obamacare, а съперниците му демократи отново и отново ще се връщат на въпроса за разследването на специалния прокурор Робърт Мюлер относно твърденията за връзките на избирателния щаб на Тръмп с Русия през 2016 г. В същото време, в материала на Си Ен Ен се отбелязва, че никой не твърди, че Тръмп няма шанс да бъде преизбран, защото е постигнал много от обещаното на консервативните гласоподаватели. Предизборната кампания \r\nОфициалният старт на предизборната кампания в САЩ ще се проведе през февруари 2020 година. На 3 февруари в Айова ще се проведе среща на партийните активисти, на която те ще избират делегати, първо на местните партийни конференции на Демократическата партия, след това на държавната конференция, а след това и на националната конвенция. \r\nВ щата Ню Хемпшир, на 11 февруари, ще се проведат първите първични избори в страната, които се различават от изборите, тъй като избират делегати на националния конгрес, който ще се проведе на 13-16 юли 2020 г. в Милуоки (Уисконсин). Там ще бъде обявено името на противника на Доналд Тръмп в борбата за президентството. Друга разлика в срещите на партийните активисти от първичните избори е, че първите се организират от местните клонове на партиите, а последните - от избирателните комисии на отделните щати. \r\nРепубликанците ще проведат своя изборен конгрес от 24 август до 27 август 2020 г. в Шарлът, Северна Каролина. 59-тите президентски избори в САЩ ще се проведат на 3 ноември 2020 година. \r\n***  Повече от 70 милиона души се смятат за мигранти или бежанци в края на 2018 година, съобщиха от ООН в сряда, предава  AFP . \r\nВ годишния си доклад за световните тенденции Агенцията на ООН за бежанците (ВКБООН) определи стойността от 70,8 милиона като \"консервативна\", особено поради факта, че броят на хората, избягали от разрушителната криза във Венецуела, е недооценен. \r\n***  Албанският президент Илир Мета на среща с посланиците на страните-членки на Европейския съюз заяви, че в длъжността си на върховен главнокомандващ ще изкара войската на улицата, ако има опит за провеждане на местните избори в страната на 30 юни, които той отложи,  предава скопското електронно издание  „МКД“ . \r\nСпоред албанския ежедневник Shqip, албанският държавен глава е казал, че е получил информация от чуждестранни служби, че ако се стигне до провеждане на вота ще бъдат организирани размирици по улиците на градовете, а той, като президент, не може да допусне това. \r\nСрещата, проведена с посланиците на страните-членки на ЕС, продължи два часа и бе посветена на политическата криза в страната, особено на решението му да отложи изборите. \r\nМета изпрати писмо до посланиците във вторник, в което обяснява причините за отлагането на изборите, като добави, че „албанците няма да гласуват на 30 юни“. \r\nВ писмото той оцени решението на управляващата Албанска социалистическа партия за импийчмънт като преврат. \r\nМета, наред с други неща, обеща да се опита да събере албанския премиер Еди Рама и лидера на основната опозиционна албанска Демократическа партия Лулзим Баша на масата за преговори, за да намерят решение. \r\nАко успее в това, както се съобщава, той ще помоли опозицията да се откаже от насрочения за 21 юни протест на „албанската обединена опозиция“. \r\n***  Фаворитът за наследник на британския премиер Тереза Мей – Борис Джонсън, спечели най-много гласове на втория тур на изборите за лидер на управляващата Консервативна партия, като четирима други кандидати също преминаха нужната граница, за да продължат напред в съревнованието, предава  Reuters . \r\nДжонсън, бивш кмет на Лондон и външен министър, спечели 126 гласа, а настоящият външнен министър Джереми Хънт е на второ място с 46 гласа. Трети е министърът на околната среда Майкъл Гоув - с 41 гласа. \r\nМинистърът на международното развитие Рори Стюарт е на четвърто място с 37 гласа, а министърът на вътрешните работи Саджид Джавид е на пето място с 33 гласа. \r\nЕдин от кандидатите - бившият министър по въпросите на Брекзит Доминик Рааб - бе елиминиран, след като не успя да получи необходимия минимум от 33 гласа. \r\nСега оставащите кандидати ще трябва да преодолеят още гласувания, докато не бъдат сведени до двама, когато членовете на Консервативната партия ще решат кой да стане лидер на фракцията и следващият премиер на Великобритания. \r\n***", "date": "2019.06.19", "title": "Преглед на международните новини до 13  часа ( Агенция „Фокус“ )"}
{"url": "http://www.focus-news.net/news/2019/06/19/2671631/blagoevgrad-2-637-uchenitsi-ot-oblast-blagoevgrad-sa-se-yavili-na-natsionalnoto-vanshno-otsenyavane-po-matematika-sled-7-i-klas.html", "text": "2 637 ученици от област Благоевград са се явили на Националното външно оценяване по математика след 7-и клас. Това съобщи за  Радио „Фокус“ – Пирин  Методи Попов, началник на отдел „Инспектиране и организационно-методическа дейност“ към Регионално управление на образованието – Благоевград. „Това е с 5 повече от явилите са на изпита по български език и литература. Към момента няма информация и доклади за възникнали инциденти или проблемни ситуации. Предстои директорите на училищата да предадат към комисията изпитните материали и когато съберем всичко ще ги транспортираме и предадем на комисията по засекретяване“, каза още Попов. Той припомни, че право да се явят на изпита са имали общо 2 736 седмокласници. Изпитът е започнал в 09.00 часа и се е провел в 86 училища. На 21 юни пък предстои провеждането на Национално външно оценяване по чужд език, което не е задължително. \r\n„Фокус“ припомня:  \r\nНа първата матура за седмокласниците по български език и литература, която се проведе на 17 юни се явиха 2 632-ма ученици, тоест 104 деца са отсъствали. Изпитът премина спокойно и без инциденти. \r\nЛивия НИНОВА", "date": "2019.06.19", "title": "Благоевград: 2 637 ученици от област Благоевград са се явили на Националното външно оценяване по математика след 7-и клас"}
{"url": "http://www.focus-news.net/news/2019/06/19/2671633/yordanka-ananieva-zam-kmet-na-burgas-mezhdunarodniyat-turnir-po-pluvane-comen-cup-e-sportno-meropriyatie-koeto-se-organizira-za-parvi-pat-v-burgas.html", "text": "Международният турнир по плуване „Comen cup“ е спортно мероприятие, което се организира за първи път в Бургас. Това каза пред журналисти зам.-кметът по образованието Йорданка Ананиева по време на пресконференцията по повод Международния турнир по плуване „Comen cup“, който ще се проведе в периода 21 – 23 юни, предаде репортер на  Радио „Фокус“ – Бургас . По думите й състезанието е част от календара на Международната федерация по плуване, Българската федерация по плувни спортове и Община Бургас. Турнирът е за юноши на възраст 15 и 16 години и девойки 13 и 14 години.  \r\n„Като домакини, от Община Бургас сме радостни, че можем да организираме такъв турнир и то благодарение на това, че през последните няколко години общината влага доста средства в изграждането на нова спортна инфраструктура. Парк „Арена ОЗК“ е вече едно много добре работещо и действащо спортно съоръжение, което посреща много нови и разбира се традиционни състезания по плувни спортове. Радвам се, че имаме възможност да предложим домакинство и още повече се радвам, че в лицето на Българската федерация по плувни спортове намираме съдействие, защото без тях няма как да се случи такъв вид турнир“, добави Ананиева. Тя посочи още, че се надява тези партньорства да продължават, защото Община Бургас ще положи всички необходими условия да бъде перфектния домакини и община Бургас да бъде отново предпочетена за домакин за някой следващ турнир. \r\nМария КУРТЕВА", "date": "2019.06.19", "title": "Йорданка Ананиева, зам.-кмет на Бургас: Международният турнир по плуване „Comen cup“ е спортно мероприятие, което се организира за първи път в Бургас"}
{"url": "http://www.focus-news.net/news/2019/06/19/2671614/gazeta-express-kosovo-dogovorat-za-ekstraditsiya-mezhdu-kosovo-i-sasht-vleze-v-sila.html", "text": "Министърът на правосъдието на Косово Абелард Тахири публикува писмо, подписано от американския президент Доналд Тръмп и държавния секретар Майк Помпео, с което се потвърждава споразумението за екстрадиция между двете държави, съобщава прищинският ежедневник  Gazeta Express . \r\nЧрез публикация във „Фейсбук“, Тахири заяви, че е получил писмото, потвърждаващо влизането в сила на договора за екстрадиция. Според него, това е историческа сделка между Прищина и Вашингтон. \r\n„Този Договор отбелязва исторически акт в двустранните отношения между Косово и САЩ и е гаранция, че върховенството на закона няма алтернатива и че борбата срещу престъпността ще продължи до края. Историческата тежест на този Договор, който съдържа подписа на президента на САЩ Доналд Тръмп, ще остави следа в историята и държавно-творческия процес на нашата страна“, заяви Тахири. \r\nВестникът пише, че косовските власти са започнали да арестуват лица, искани от американските власти, или за които има международни заповеди за арест. \r\nПревод и редакция:", "date": "2019.06.19", "title": "Gazeta Express (Косово): Договорът за екстрадиция между Косово и САЩ влезе в сила"}
{"url": "http://www.focus-news.net/news/2019/06/19/2671636/silistra-rayonnata-prokuratura-rakovodi-barzoto-proizvodstvo-sreshtu-piyaniya-shofyor-na-uchilishten-avtobus.html", "text": "Районната прокуратура ръководи бързото производство срещу пияния шофьор на училищен автобус. Това съобщиха от пресцентъра на  Апелативна прокуратура - Варна . На 18 юни контролните органи в града установили, че водачът на училищен автобус е с 1.25 промила концентрация на алкохол в кръвта.  \r\nУчилищният автобус трябвало да заведе на екскурзия до резервата „Сребърна“ ученици от силистренско училище. При организирани екскурзии било практика ръководството на училището да уведомява инспектората по образованието и контролните органи от МВР.  \r\nТака малко преди училищният автобус да потегли за резервата „Сребърна“, шофьорът Жеко Ж. бил тестван с алкотест дрегер, който отчел 1.25 промила алкохол. Екскурзията е била отменена.", "date": "2019.06.19", "title": "Силистра: Районната прокуратура ръководи бързото производство срещу пияния шофьор на училищен автобус"}
{"url": "http://www.focus-news.net/news/2019/06/19/2671637/varna-kabinet-za-lechenie-na-bolkata-otvarya-vrati-v-dkts-sv-marina-v-grada.html", "text": "От днес в ДКЦ „Св. Марина“ – Варна започва да функционира новооткрит Кабинет за лечение на болката. В него пациенти с остра и хронична болка ще имат възможност да получават компетентна комплексна помощ, свързана с облекчаване и преодоляване на това състояние. Това съобщиха от пресцентъра на  Медицинския университет – Варна.  Медицинските специалисти, които се борят с болката във всички нейни разновидности, са анестезиолозите. Чрез разговори и прегледи, те ще оценяват нивото на болката и здравното състояние на пациента. Така ще преценяват кой медикамент, комбинация от медикаменти или техники са най-подходящи за лечение във всеки конкретен случай. В новосъздадения кабинет за лечение на болката ще се лекуват състояния на остра и хронична болка. Помощ могат да потърсят пациенти с болка, дължаща се на ставно-мускулни заболявания, болки в гърба и кръста, онкологично болни пациенти с хронична болка, пациенти с болки след оперативни интервенции, мигрена, артритни болки, болки при заболявания на раменната, колянната и тазобедрената става, невропатични болки при съдови заболявания и диабет и др. \r\nКабинетът за лечение на болка в ДКЦ „Св. Марина“ – Варна в началото на своята дейност ще приема пациенти всеки вторник и четвъртък  от 9.00 ч. до 13.00 ч. след предварително записване  на тел.: 052/ 302 947 и 052/ 978 781. В кабинета и манипулационните на ДКЦ „Света Марина“ ще се осъществяват консултативна, диагностична, медикаментозно-терапевтична и инвазивно-терапевтична дейности, които включват блокове на периферни нерви и плексуси, невролиза, криотерапия и криодеструкция и др. инвазивни процедури. Специалистите ще назначават медикаментозно лечение, включително с лекарства на специално разпореждане и изискващи зелена и жълта рецепти. При необходимост пациентите ще бъдат насочвани за консултации с други специалисти, както и към лабораторни или образни изследвания. \r\nСъгласно определението на Международната асоциация за лечение на болката, тя представлява неприятно сензорно и емоционално усещане, свързано с актуално настъпило или потенциално тъканно увреждане. Хроничната болка е сериозен проблем в световен мащаб, който остава трудно решим. Според актуални статистики около 70% от всички хора над 60 годишна възраст страдат от различно изявена хронична болка. Тя има различни измерения - повлиява се трудно, трае дълго време, често е свързана с нелечими заболявания и определя в голяма степен качеството на живот на болните. Представлява комплексен феномен, с най-малко 4 компонента – сензитивен, вегетативен, моторен и афективно – емоционален, които формират цялостното изживяване на пациента. В зависимост от преобладаване на една или друга компонента, лечението на болковото изживяване никога не е еднозначно и изисква задълбочен подход и много познания. Ето защо научно-практическият метод при лечението на комплексния симптом „болка“, провеждан от специалисти в тази област, предлага възможно решение.  \r\nСпоред съвременните научни схващания с напредване на възрастта не е задължително, нормално и приемливо да се появява болка и ако се появи, това не трябва да се възприема като обичайно за възрастта. За всеки пациент с болка, трябва и може да се намери най-подходящият персонализиран вариант на лечение. \r\nПроф. д-р Вилиян Платиканов, началник на Клиниката по анестезиология и интензивно лечение в УМБАЛ „Св. Марина“-Варна и ръководител на екипа от специалисти в кабинета обяснява, че болката може да бъде различни видове - остра, хронична, соматична, висцерална, невропатична, централна, повърхностна, фантомна и т.н. „Без значение от какво естество е произходът и какъв е интензитетът на болката, за пациентите тя остава неприятно усещане, което променя качеството на живот към по-лошо.“ \r\nЗдравноосигурителната система не е предвидила направления и институционална регулация на това лечение, с изключение на определени ситуации при онкологично болни пациенти.", "date": "2019.06.19", "title": "Варна: Кабинет за лечение на болката отваря врати в ДКЦ  „Св. Марина“ в града"}
{"url": "http://www.focus-news.net/news/2019/06/19/2671635/vitsepremierat-tomislav-donchev-dava-srok-do-edin-mesets-za-otstranyavane-na-narusheniya-pri-administrativnoto-obsluzhvane-na-grazhdanite-i-biznesa.html", "text": "Вицепремиерът Томислав Дончев дава срок до един месец за отстраняване на нарушения при административното обслужване на гражданите и бизнеса. Това съобщиха от  правителствената информационна служба . След постъпили сигнали за проблеми при административното обслужване на гражданите и бизнеса, бяха изпратени тайни клиенти в отделни институции, които да осъществят обективен външен контрол върху начина, по който се предоставят услугите.  \r\nВ обхвата на наблюдението бяха включени общо 13 централни и местни администрации и 15 конкретни услуги, по които са предвидени мерки за намаляване на регулаторната тежест.  \r\nПредставените доклади след проверката показват, че на много места все още не са изпълнени законови задължения на администрацията, не са променени процедурите и образците на документите и не са приложени приетите облекчения за гражданите и бизнеса. \r\n„Вчера изпратих писма до проверените администрации, в които им давам срок до един месец за да отстранят всички констатирани проблеми и да ми докладват какво е свършено. Предстоят нови проверки“, заяви заместник министър-председателят Томислав Дончев. \r\nПовече детайли от наблюденията ще бъдат представени на конференция, която ще се проведе на 20 юни в Министерския съвет.", "date": "2019.06.19", "title": "Вицепремиерът Томислав Дончев дава срок до един месец за отстраняване на нарушения при административното обслужване на гражданите и бизнеса"}
{"url": "http://www.focus-news.net/news/2019/06/19/2671632/da-darzhaven-rezerv-i-voennovremenni-zapasi-osiguryava-mineralna-voda-suhi-supi-i-konservi-v-pomosht-na-zasegnatite-rayoni-ot-prolivnite-dazhdove-v-strelcha.html", "text": "ДА „Държавен резерв и военновременни запаси“ освободи минерална вода, сухи супи и консерви като безвъзмездна помощ за преодоляване последствията от бедственото положение на територията на гр. Стрелча, обявено със Заповед № 452/10.06.2019 г. на кмета на община Стрелча. Това съобщиха от пресцентъра на  ДА „Държавен резерв и военновременни запаси“ . \r\nКоличествата освободени резерви са съобразени с предоставената информация от кмета на община Стрелча за броя на населението в гр. Стрелча и необходимостта от потребление на питейна вода и храни на ден на човек за период от 30 дни.  \r\nРезервите се освобождават във връзка с отправено искане от кмета на община Стрелча и след Решение на Съвета за държавни резерви и военновременни запаси (от Протокол № 2 от 18.06.2019 г.).  \r\nСъгласно чл. 19, ал. 1, т. 4 от Закона за държавните резерви  и военновременните запаси: \"Освобождаването на държавни резерви се извършва по предложение на председателя на агенцията с решение на Министерския съвет или на упълномощен от него орган и с последваща заповед на председателя на агенцията при: искане на централната или местната администрация за преодоляване на последиците от кризисни ситуации с последващо своевременно възстановяване\".", "date": "2019.06.19", "title": "ДА „Държавен резерв и военновременни запаси“ осигурява минерална вода, сухи супи и консерви в помощ на засегнатите райони от проливните дъждове в Стрелча"}
{"url": "http://www.focus-news.net/news/2019/06/19/2671638/kyustendil-v-obshtinata-shte-se-provede-obshtestveno-obsazhdane-za-poemane-na-dalgosrochen-dalg-za-rekonstruktsiya-na-teatara-v-grada.html", "text": "Обществено обсъждане за поемане на дългосрочен общински дълг ще се проведе в Кюстендил. Това съобщиха за  Радио „Фокус” – Кюстендил  от Община Кюстендил. Общественото обсъждане е насрочено за 24 юни от 18.30 часа в заседателната зала на Общината. То е на основание Закона за общинския дълг и Наредбата за условията и реда за съставяне на тригодишната бюджетна прогноза за местните дейности и за съставяне, обсъждане, приемане, изпълнение и отчитане на общинския бюджет на Община Кюстендил. Предложението е за поемане на дългосрочен общински дълг чрез сключване на договор за комбинирано финансиране с финансов инструмент. Предназначението на дълга е за финансиране на проект „Обновяване/реконструкция на Общински театър Кюстендил и изграждане и възстановяване на зона за отдих парк „Театъра“ по Оперативна програма „Региони в растеж”. Стойността на дълга е 3 100 000 лева. Проектът може да се  финансира само чрез комбинирана подкрепа –  безвъзмездна финансова помощ и финансови инструменти. Финансовите инструменти представляват специализирани финансиращи схеми, които по своята същност са нисколихвени кредити и осигуряват финансова подкрепа на целеви групи крайни получатели за осъществяване на икономически жизнеспособни проекти. \r\nВенцеслав ИЛЧЕВ", "date": "2019.06.19", "title": "Кюстендил: В Общината ще се проведе обществено обсъждане за поемане на дългосрочен дълг за реконструкция на театъра в града"}
{"url": "http://www.focus-news.net/news/2019/06/19/2671639/podgotvyat-se-novi-zadalzhitelni-standarti-za-administrativno-obsluzhvane-v-tsyalata-strana.html", "text": "Нови, хармонизирани с европейската практика, задължителни стандарти за качествено административно обслужване на гражданите и бизнеса се разработват в рамките на проект с европейско финансиране от администрацията на Министерския съвет. Това съобщиха от  правителствената информационна служба . Те включват местоположение на звеното за административно обслужване, осигуряване на паркинг за достъп, система за управление на чакащи клиенти, задължителен брой на гишетата, дистанционно обслужване на потребители със специфични нужди, стандарт за предоставяне на указателна информация за предоставяните услуги и за намаляване на броя на изискваните от потребителите документи. Сред целите на проекта е модернизирането на каналите за изследване на удовлетвореността на потребителите и пилотно създаване на актуализирана Харта на клиента. \r\nНа конференция на 20 юни от 10.00 часа в Гранитна зала на Министерския съвет ще бъдат представени резултатите от проведеното до момента наблюдение по метода „таен клиент“ за предоставянето на 15 услуги в 13 общини, областни и общински администрации. Фокусът е върху често предоставяни услуги, за които в решенията на правителството са предвидени действия за намаляване на административната тежест – издаване на шофьорско свидетелство, винетни стикери, отпускане на еднократна помощ при раждане на дете, издаване на картографски и кадастрални скици, удостоверения за характеристиката на земеделската земя, на виза за проектиране, заверка с APOSTILLE на документи, издадени от кметове и общински администрации. \r\nПроектът „По-високо качество на административното обслужване чрез въвеждане на по-високи стандарти и подобряване на системата за обратна връзка от потребителите“ BG05SFOP001-2.007-0001 се финансира по Оперативна програма „Добро управление“, съфинансирана от Европейския съюз чрез Европейския социален фонд.", "date": "2019.06.19", "title": "Подготвят се нови задължителни стандарти за административно обслужване в цялата страна"}
{"url": "http://www.focus-news.net/news/2019/06/19/2671641/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.06.19", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/19/2671642/milka-hristova-poiska-informatsiya-ot-kmeta-yordanka-fandakova-za-konstatatsiite-ot-proverkata-na-chistota-iskar-eood.html", "text": "Заместник-председателят на Столичния общински съвет от БСП Милка Христова внесе официално питане, свързано с констатациите от проверката на \"Чистота Искър\" ЕООД. Това съобщиха от пресцентъра на  БСП - София . Както е известно, на сесията на СОС на 13-и юни бяха приети годишните финансови отчети на общинските търговски дружества. В коментара си по тях Милка Христова засегна редица проблеми, които наложиха тенденцията към прогресивно влошаване на икономическите резултати от дейността на \"Чистота Искър\" ЕООД в последните години. Данните показват, че от 2,7 млн. лв. през 2014 г., печалбата за 2018-а е намаляла до едва 18 000 лв.  \r\n\"Насочих вниманието на колегите общински съветници и върху следния факт - Столична община възлага пряко, без ЗОП, на \"Чистота Искър\" ЕООД дейностите по сметопочистване на районите \"Люлин\", \"Красна поляна\" и \"Красно село\", както и зимното почистване на Природен парк \"Витоша\", територията на район \"Панчарево\" и район \"Витоша\" на стойност около 12 млн. лв., пише в питането си Милка Христова. - От тази сума дружеството изразходва около 11,3 млн. лв. - 94% за \"външни услуги\" под формата на договори за наем на техника, които по същество представляват договори за осъществяване на дейностите от подизпълнител. По този начин грубо се заобикаля и се нарушава ЗОП\".  \r\nПо време на сесията миналия четвъртък Милка Христова постави въпроса и за извършената проверка от отдел \"Вътрешен контрол\" на Столична община по повод сигнал за наличие на редица нарушения, извършвани от ръководството на \"Чистота Искър\" ЕООД. \"Тази проверка би трябвало да е проверявала и законосъобразността на посочените по-горе \"външни услуги\", реализирани чрез договори за наем на техника\", пише още тя и в тази връзка задава редица въпроси на кмета Йорданка Фандъкова: \r\n1. Изготвен ли е и кога докладът на отдел \"Вътрешен контрол\" на Столична община по извършената проверка по сигнал на дейността на \"Чистота Искър\" ЕООД? \r\n2. Ще предоставите ли и кога същия на общинските съветници? \r\n3. При проверката установени ли са нарушения съответно:  \r\n- на ЗОП чрез сключване по същество на договори с подизпълнители, без правно основание и конкурс, под формата на наем на техника; \r\n- чрез назначения в дружеството на роднини на лица от управляващия персонал;  \r\n- закупуване на материали, в т.ч. геотекстилни материали без конкурс и на каква стойност; \r\n- конфликти на интереси и какви; \r\n- сключване на граждански договори в нарушение на закона и за какви дейности; \r\n- злоупотреби от страна на управителя на дружеството и други длъжностни лица; \r\n- неправилно водено счетоводство дружеството и манипулирани данни.", "date": "2019.06.19", "title": "Милка Христова поиска информация от кмета Йорданка Фандъкова за констатациите от проверката на \"Чистота Искър\" ЕООД"}
{"url": "http://www.focus-news.net/news/2019/06/19/2671645/gd-granichna-politsiya-trafikat-na-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост-Русе\" на българо-румънската граница е интензивен на изход за товарни автомобили, по данни към 13.00 часа. Това съобщиха от  ГД „Гранична полиция“ . \r\nПреминаването през всички останали български гранични контролно-пропускателни пунктове се осъществява нормално.", "date": "2019.06.19", "title": "ГД „Гранична полиция“: Трафикът на ГКПП \"Дунав мост-Русе\" е интензивен на изход за товарни автомобили"}
{"url": "http://www.focus-news.net/news/2019/06/19/2671644/prezidentat-rumen-radev-voennata-profesiya-iska-oborudvane-podgotovka-i-motivatsiya-polititsite-nikoga-ne-tryabva-da-go-zabravyat.html", "text": "Военната професия иска изключително голямо внимание, оборудване, подготовка, мотивация на военнослужещите. Политиците никога не трябва да го забравят. Това каза пред журналисти президентът Румен Радев след като присъства на Националното тактическо учение „Ответен удар 2019“ на полевия учебен полигон „Ново село“ по повод инцидента край Пловдив, при който загина чуждестранен военнослужещ, предаде репортер на  Радио „Фокус“- Сливен . „Много неприятен инцидент. Съболезнования за близките на загиналия. Това е учение без участието на нашите Въоръжени сили“, посочи той. „Води се разследване. При такива тежки инциденти и произшествия разследването трае дълго време“, коментира държавният глава. „Не мога да кажа нищо за причината, но военната професия е високо рискова дейност“, обърна внимание Румен Радев. „Много е важно в тази обстановка да се отчитат всички неблагоприятни фактори. Една такава професия винаги е съпътствана с много такива неблагоприятни рискови фактори“, каза президентът и допълни, че се прави всичко възможно те да бъдат минимизирани, не винаги се успява.", "date": "2019.06.19", "title": "Президентът Румен Радев: Военната професия иска оборудване, подготовка и мотивация- политиците никога не трябва да го забравят"}
{"url": "http://www.focus-news.net/news/2019/06/19/2671640/varna-3830-uchenitsi-sa-se-yavili-na-vanshnoto-otsenyavane-po-matematika-sled-vii-klas-v-oblastta.html", "text": "3830 ученици са се явили на външното оценяване по математика след VII клас в област Варна. Това съобщи за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Общо 78 ученици от областта не са се явили на изпита. Във Варна изпитът е преминал нормално и не са получавани сигнали за нередности. По думите на Венцеслава Генова от тази учебна година има редица нововъведения в провеждането и проверяването на националното външно оценяване. Така например ученици за първи път използваха черни химикали за попълване на изпитните бланки, тъй като техните работи ще бъдат проверявани електронно. Поради тази причина всеки изпитен комплект има идентификационен баркод, а към изпитните работи има прикрепени чернови.  \r\n„Те се сканират и за да може сканираното да се вижда добре, това което детето е писало, и да може да бъде проверявана в електронна среда. Това налага да се пише с черен химикал. Новост е това, че изпитите  по български език и о математика се състоят от две части, но изпита е един и е задължително да се явяват и на двете части“, съобщи Венцеслава Генова. Освен това тазгодишния випуск седмокласници са първите, които завършват основно образование след VII клас, чиито резултати от външното оценяване ще бъдат вписани в получените свидетелства. Венцеслава Генова посочи, че положителна промяна е отделянето на националното външно оценяване в самостоятелен месец. Досега матурите на зрелостниците и изпитите на седмокласниците се провеждаха през месец май. \r\nБояна АТАНАСОВА", "date": "2019.06.19", "title": "Варна: 3830 ученици са се явили на външното оценяване по математика след VII клас в областта"}
{"url": "http://www.focus-news.net/news/2019/06/19/2671643/kyustendil-48-sedmoklasnitsi-ot-oblastta-ne-sa-se-yavili-na-natsionalnoto-vanshno-otsenyavane-po-matematika.html", "text": "48 седмокласници от област Кюстендил не са се явили на националното външно оценяване по математика. Това съобщиха за  Радио „Фокус” – Кюстендил  от Регионално управление на образованието – Кюстендил. От 979 ученици в седми клас в област Кюстендил са се явили 931, което е 95% от седмокласниците. Не са се явили 48 ученици.  \r\nИзпитният ден в област Кюстендил е преминал при нормални условия. Няма анулирани писмени работи. Равнището на компетентностите на седмокласниците е проверено чрез тест с общо 25 задачи Включени са 17 задачи, които са със структуриран отговор с четири възможности за отговор, от които само един е правилен, както и 5 задачи с кратък свободен отговор – числов, символен или словесен, от учениците се изисква да напишат свободни отговори, без да привеждат своето решение.  \r\nИзпитът е съдържал и 3 задачи с разширен свободен отговор. Максималният брой точки от теста е 100. \r\nВенцеслав ИЛЧЕВ", "date": "2019.06.19", "title": "Кюстендил: 48 седмокласници от областта не са се явили на националното външно оценяване по математика"}
{"url": "http://www.focus-news.net/news/2019/06/19/2671627/ataka-vnese-aneks-kam-dogovora-sas-severna-makedoniya-za-zapazvane-na-balgarskoto-dostoynstvo-pamet-i-istoriya-obzor.html", "text": "„Атака“ внесе анекс към договора със Северна Македония с цел запазване на българското достойнство, памет и история. Новината съобщи лидерът на партията Волен Сидеров на брифинг в Народното събрание. Сидеров обясни, че проектът предвижда Народното събрание да възложи на правителството да изготви анекс и да го предложи към договора със Северна Македония. „Необходимостта от този анекс е ясна за всички. Само последният пример със спора около Гоце Делчев, преди това за Илинденско-Преображенското въстание, имаше други поводи, които внасят напрежение между двете страни“, допълни Волен Сидеров. „Какво казваме с този анекс. Той е изготвен от сътрудници и юристи на партия \"Атака“. Най-важното е, че историческите събития и личности се обявяват за общи само с решение на комисията. След което се внася една забрана тези личности и събития да бъдат употребявани от която и да е от двете страни без общо съгласие. Изброено е кои личности и събития, свързани с Първата българска империя до Крумовата династия и след това всичко свързано с националноосвободителната борба, борбата за обединение на българския народ. По този начин ние предотвратяваме бъдещи недоразумение или поводи за напрежение от употреба на исторически личности, събития, като започнем от цар Самуил до Гоце Делчев“, каза Сидеров. Според него така се показва, че нещата трябва да се вършат на дело, а не с приказки и изявления. Волен Сидеров призова всички парламентарни групи да подкрепят предложението му. По думите му с анекса към договора със Северна Македония ще се предотврати кражбата на история, тъй като според него от югозападната ни съседка не могат да откажат, защото очакват одобрението ни за членството си в ЕС.  „Фокус“ припомня:  На 10 февруари 2019 г. стана ясно, че лидерът на „Атака“ Волен Сидеров ще внесе такова предложение за анекс към договора. Като причина за това предложение Сидеров тогава изтъкна опасенията, които съществуват в българското общество от всякакви опити за присвояване и пренаписване на определени нейни периоди, като се започне от Първата българска държава (681-1018) и се стигне до национално-освободителните борби и войните за национално освобождение и обединение от началото на миналото столетие.  \r\nТези подозрения се засилиха след подписването на Преспанския договор между Гърция и Македония на 17 юни 2018 г. и от последвалото му ратифициране в двата парламента, което на практика сложи край на антиквизацията на македонската история. В резултат на този договор новата Република Северна Македония се задължава да се откаже от претенциите за античния си произход, както и да внася задължително уточнение при всяко евентуално използване на антични личности, персонажи и събития, че те принадлежат на елинистичната култура. Това изискване трябва да се приложи с пълна сила и към всички владетели от династиите на Аргеадите и Антипатридите, управлявали Древна Македония, на които през последните години в Скопие бяха изградени монументални паметници и бяха наименовани летища, магистрали, булеварди и улици.  \r\nВ този смисъл, за да не се допусне злоупотреба с българската история, особено в частта и с делото на Светите български първоучители Кирил и и Методий и техните ученици Климент, Наум, Горазд, Ангеларий и Сава, както и на българските владетели от династията на Комитопулите - Самуил, Гаврил Радомир, Иван Владислав и Алусиан, както и с дейците на църковната, книжовната и национално-освободителната борби, са предвидени редица защитни мерки, които ще бъдат представени пред Съвета на коалицията.  \r\nПредложението на лидера на \"Атака\" предвижда допълнение на Чл. 11 от договора. Към към момента този член гласи, че \"нито една от договарящите се страни (бел. ред. България и Македония) няма да предприема, подтиква и поддържа действия, насочени срещу другата държава, които имат неприятелски характер. Нито една от договарящите се страни няма да допуска нейната територия да бъде използвана срещу другата от организации и групи, които имат за цел извършването на подривни, сепаратистки и застрашаващи спокойствието и сигурността на другата договяраща се страна действия\".  \r\nДвете договарящи се страни нямат и не трябва да предявяват териториални претенции една спрямо друга. Всяка от договяращите се страни има право да защитава правата и интересите на своите граждани, на територията на другата страна, в съответствие с международното право.  \r\nРепублика Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония. Двете договарящи се страни ще предприемат ефикасни мерки за предотвратяване на недобронамерена пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения.  \r\nПредложението на Волен Сидеров допълва този член от Договора със следното: \"двете договарящи се страни ще се въздържат от всякакви спекулации и опити за обсебване и присвояване на историчесики събития или личности, които са определени като общи за двете договарящи се страни. Всяка от двете договарящи се страни ще се въздържа от всякакви спекулации и опити за обсебване и присвояване на исторически събития или личности, които са определени като принадлежащи единствено и само към историята на едната от двете договарящи се страни\".  \r\nСидеров предлага историческите събития и личности да се обявяват за общи с решенията на Съвместна междуправителствена комисия, съпредседателствана от външните министри на двете страни по предложение на Съвместната Мултидисциплинарна експертна комисия.  \r\nЛидерът на „Атака“ предлага още: \"до обявяването на дадени исторически събития или личности за общи Република Македония ще се въздържа от всякакви спекулации и всякакви опити за обсебване и присвояване на следните исторически събития и/или личности…\". Тук в предложението на Сидеров са изброени владетелите на Първата българска империя от Крумовата династия и от династията на Комитопулите от хан Крум до цар Иван Владислав включително, особено по отношение на владетелите, управлявали със столица на империята Охрид. Лидерът на „Атака“ настоява Македония да се въздържа и от посегателство към всички исторически личности, свързани с националноосвободителната борба и борбата за обединение на българския народ в единна държава, обхващаща териториалните предели на Българската Екзархия, така както последните са били определени от Фермана на султан Абдул Азис от 28 февруари 1870 г.  \r\nСъгласно предложения вариант на анекс към договора Македония ще трябва да се въздържи и по отношение на всички исторически събития, свързани пряко или непряко с гореизброените личности.  \r\nВ текста се дефинират понятията обсебване и присвояване: определянето на обявените за общи исторически събития или личности за изцяло и единствено македонски или изцяло и единствено български. Изготвеният проект дава определение и на понятието спекулация: \"всякакви опити исторически събития и/или личности да бъдат представяни по начин, който не съответства на известното за тях от обективни, автентични и доказани исторически извори, съобразно докладите на комисията по Чл. 8, параграф 2\" (бел. ред. Съвместната Мултидисциплинарна експертна комисия).  \r\nСъгласно текста: ще се смята, че една от договарящите се страни е в нарушение на настоящия член, когато спекулациите и/или опитите за присвояване на обсебване на исторически събития и/или личности са извършени от нейния държавен глава, от ръководителя на правителството й, от лице от състава на правителството, както и от всякакви други високопоставени лица, част от органи на държавното управление, предвидени в Конституциите на двете договарящи се страни. Нарушението на настоящия Член ще се смята за несъществено за целите, предвидени от настоящия договор, ако договарящата се страна, в разумен срок не по-дълъг от един месец, вземе адекватни мерки спрямо конкретния нарушител...и поднесе на другата договаряща се страна съответните извинения\"  \r\nДеница КИТАНОВА", "date": "2019.06.19", "title": "„Атака“ внесе анекс към договора със Северна Македония за запазване на българското достойнство, памет и история (ОБЗОР)"}
{"url": "http://www.focus-news.net/news/2019/06/19/2671646/georgi-ikonomov-kmet-na-bansko-v-duhovno-izmerenie-nay-vazhnoto-e-da-prodalzhavame-da-se-uchim-ot-istoriyata-na-paisiy-hilendarski-i-tova-koeto-ni-e-zaveshtal.html", "text": "Св. Паисий Хилендарски е просветителят, звънарят, чиито „камбани“ никога не трябва да замлъкват. Това каза в интервю за  Радио „Фокус“ – Пирин  кметът на Община Банско Георги Икономов по повод 19 юни – денят, в който Българската църква почита паметта на Паисий Хилендарски. Икономов обясни, че за да съхраним паметта и посланията му за идните поколения, от първостепенно значение е да честваме всяка дата, свързана с неговия живот и дело. „След три години ще се навършват 300 години от неговото рождение и мисля, че тогава би трябвало да има много сериозни събития, с които датата да бъде отбелязана на национално ниво. В Банско също ще се постараем да подготвим богата програма. Трябва да се грижим и за паметниците на св. Паисий, които имаме в цялата страна. В Банско имаме един прекрасен паметник на светеца от бял и черен мрамор, който е дело на Стойчо Тодоров, имаме и училище, което носи неговото име, както и един прекрасен Духовно-исторически център. Всичките тези неща трябва да ни напомнят колко важен за нас е Паисий“, каза още Икономов. Той добави, че в духовно измерение най-важното е да продължаваме да се учим от неговата история и това, което той ни завещава. „Така ще остане неговото дело за в бъдеще“, подчерта Икономов. Той отбеляза, че няма как еднозначно да отговори на въпроса какво за него е Паисий Хилендарски. „Тук ще Ви отговоря посредством един разказ на Евгени Михайлов, който се казва „Звънар“. В него е поместен диалог между св. Паисий Хилендарски и звънаря отец Никодим. След като Паисий прочита „История славянобългарска“ на този брат Никодим, той става, покланя се и му казва, че е звънар, но неговият звън на камбаните се чува само на няколко хвърлея, а „камбаните“ на Паисий ще се чуват по цялата ни бащиния. Така, че за мен Паисий е просветителят, звънарят, чиито камбани никога не трябва да замлъкват“, коментира Икономов. \r\nЛивия НИНОВА", "date": "2019.06.19", "title": "Георги Икономов, кмет на Банско: В духовно измерение най-важното е да продължаваме да се учим от историята на Паисий Хилендарски и това, което ни е завещал"}
{"url": "http://www.focus-news.net/news/2019/06/19/2671647/prezidentat-rumen-radev-ochakvam-pravitelstvoto-da-garantira-che-nyama-oryazvane-na-boynite-vazmozhnosti-v-dogovora-sas-sasht-za-f-16.html", "text": "Очаквам правителството да гарантира, че няма орязване на бойните възможности според заявеното от нас и българските данъкоплатци няма да дават парите си на хаос. Това каза пред журналисти президентът Румен Радев за договора със САЩ за закупуване на изтребителите F-16 след като присъства на Националното тактическо учение „Ответен удар 2019“ на полевия учебен полигон „Ново село“, предаде репортер на  Радио „Фокус“- Сливен . „Всяко едно „мърдане“ надолу и орязване на този пакет вече води до невъзможност за реализация на оперативните възможности на самолета“, коментира президентът. „Всеки момент очаквам параметрите на предложението на американската страна“, съобщи Радев. „Правителството многократно декларира, че ще постигне разумна цена, близка до определената от Народното събрание, че ще има разсрочено плащане и офсет и индустриално сътрудничество, и високи бойни способности“, посочи държавният глава. „Най-важното в този проект, което често се пропуска, и не се разбира докрай е че не самият самолет е най-важното в проекта, а цялостният хомогенен пакет е важен“, обърна внимание Румен Радев. „Той се състои от самолета, оборудването, въоръжението, допълнителното оборудване към самолета, наземното оборудване, което е огромно и обучението на личния състав“, уточни той. „Българските ВВС и Министерството на отбраната разработиха един много добър хомогенен пакет, максимално „изстискан“, на минимум, но гарантиращ надеждни способности и оползотворяване на бойните възможности на самолета“, заяви президентът.", "date": "2019.06.19", "title": "Президентът Румен Радев: Очаквам правителството да гарантира, че няма орязване на бойните възможности в договора със САЩ за F-16"}
{"url": "http://www.focus-news.net/news/2019/06/19/2671649/prof-d-r-lalko-dulevski-evropa-tryabva-da-se-razviva-balansirano-kakto-ikonomicheski-taka-i-sotsialno.html", "text": "Европа трябва да се развива балансирано както икономически, така и социално. Днешна  Европа е изградена върху концепцията за европейския социален модел с три стълба - солидарност, равнопоставеност, конкурентоспособност. Това каза в интервю за  Агенция „Фокус“  проф. д-р Лалко  Дулевски, председател на Икономическия и социален съвет на България. „Но досега се слагаше по-силен акцент върху икономическото развитие, включително и икономическото изравняване между държавите членки. Времената обаче бързо се променят заради технологични, екологични и други социални процеси в света. И за да се преодолеят социалните различия между държавите в ЕС  на преден план излязоха социалните предизвикателства. Така се появи ЕССП с неговите 20 принципа за защита на социалните права“, заяви проф. Дулевски.  \r\nСега вече, когато се оценява напредъкът на една държава, той се оценява не само по икономически показатели, но и по тези 20 принципа. „ИСС смята, че този баланс е справедлив. В наши документи не веднъж сме подчертавали, че икономическото и социалното развитие трябва да имат равнопоставено място, за да се намалят различията на регионално и европейско равнище. Това е важно, защото съществуващите сега различия не са в полза на единството на ЕС. Те разяждат доверието в Съюза. А ние, европейските граждани, искаме единна, силна и справедлива Европа. Това показаха и последните избори за Европарламент“, допълни още проф. д-р Лалко Дулевски.  Пълния текст на интервюто четете по-късно в „Мнение”", "date": "2019.06.19", "title": "Проф. д-р  Лалко  Дулевски: Европа трябва да се развива балансирано както икономически, така и социално"}
{"url": "http://www.focus-news.net/news/2019/06/19/2671648/svetla-baryakova-muzeen-kompleks-bansko-deloto-na-paisiy-hilendarski-e-epohalno-a-zhivotat-mu-zaedno-s-vsichko-koeto-ni-e-zaveshtal-e-osobeno-dostoen.html", "text": "Делото на Паисий Хилендарски е епохално, а животът му, заедно с всичко, което ни е завещал, е особено достоен. Това каза в интервю за  Радио „Фокус“ – Пирин  директорът на Музеен комплекс – Банско Светла Барякова по повод деня, в който Българската православна църква почита паметта на св. преподобни Паисий Хилендарски. „През 1962 година нашият пръв възрожденец е канонизиран за светец и той попада сред плеядата български светци, които се почитат от нашата православна църква. Така денят 19 юни е определен и всяка година на него не само банскалии, а и всички българи свеждаме глава и си спомняме за епохалното дело, за достойния живот и за това, което ни е завещал Паисий“, каза още Барякова. Тя добави, че за  банскалии личността на Паисий Хилендарски е особено важна, защото те особено много почитат и тачат достойното си минало и своите видни синове.  \r\n„Освен това много ревниво пазим паметта за тях, което е характерно, тъй като банскалии съхраняваме своята традиция, независимо от това, че сме отворени към новото, прогресивното. Въпреки това винаги ще издигаме в почит това, което са завещали дедите ни. И разбира се всяка година 19 юни е всеобщ празник за жителите и гостите на Банско. Всяка година по достойнство засвидетелстваме почитта си към Паисий, но това не е само в съвремието, тъй като в Банско честванията, посветени на светеца датират от много отдавна“, добави Барякова. Тя уточни, че според покана на комитета „Отец Паисий“, чествания е имало през 1938 година. „Тогава всъщност е и създаден самият комитет, а председател е бил Борис Кюркчиев, а секретар – Асен Икономов. Още през 1912 година, когато Банско е освободено от турско робство, войводите на четите, участвали в освобождението, подписват един протокол, с който официално се обявява, че Банско е българско и свободно. В него е имало и други точки, но важно е че още тогава те пишат, че Банско е родното място на отец Паисий и Неофит Рилски. Година по-късно в  своя реч иконом Костадин Чучулайн, един от първите преписвачи на паисиевата история също отделя важно място на двамата видни банскалии“, отбеляза Барякова.  \r\nТя допълни, че през 1922 година местни общественици поставят паметен знак на мястото, където е била родната къща на Паисий, която за съжаление е изгоряла при пожар, обхванал квартала в началото на миналия век. „По-късно в центъра на Банско и по-точно през 1977 година в центъра на Банско е издигнат от мрамор мемориален комплекс, посветен на бележития българин, а от 2008 година на мястото, където е била родната къща на Паисий отварял врати Духовно-исторически център „Св. Паисий Хилендарски“, така че паметта за Паисий в Банско е много устойчива, много силна, много жива и така трябва да бъде“, заяви Барякова. \r\nЛивия НИНОВА", "date": "2019.06.19", "title": "Светла Барякова, Музеен комплекс – Банско: Делото на Паисий Хилендарски е епохално, а животът му, заедно с всичко, което ни е завещал, е особено достоен"}
{"url": "http://www.focus-news.net/news/2019/06/19/2671650/kyustendil-turistite-v-grada-shte-mogat-da-se-snimat-za-spomen-pred-spetsialno-pano-s-kyustendilski-narodni-kostyumi.html", "text": "Туристите в града ще могат да се снимат за спомен пред специално пано с кюстендилски народни костюми, монтирано пред сградата на читалище „Братство”. На откриването на паното присъстваха кметът на Община Кюстендил Петър Паунов, председателят на читалище „Братство” Иван Андонов, жители и гости на града, предаде репортер на  Радио „Фокус” – Кюстендил . Паното е нарисувано от преподавателя по изобразително изкуство Людмила Христова.  \r\n„Това е една нова инициатива, с която правим още един комплимент към чудесния парк около читалището. Това е още една атракция, която ще създава по-добро настроение за всички жители и гости на Кюстендил. Всеки може безплатно да застане, да се снима и да отнесе със себе си късче любов от Кюстендил”, каза Иван Андонов. По думите му няма нищо по-хубаво от чувствата, музиката и изкуството. \r\nВенцеслав ИЛЧЕВ", "date": "2019.06.19", "title": "Кюстендил: Туристите в града ще могат да се снимат за спомен пред специално пано с кюстендилски народни костюми"}
{"url": "http://www.focus-news.net/news/2019/06/19/2671630/liderat-na-turskata-opozitsiya-ankara-tryabva-da-promeni-politikata-si-spryamo-kipar.html", "text": "Турция трябва да направи промени във външната си политика, които да отразяват националните интереси, включително Кипър, заяви лидерът на основната опозиционна турска „Народно-републиканска партия“ (НРП) Кемал Киличдароглу, цитиран от  „Анадолската агенция“ . \r\nВ изказване на заседание на парламентарната група на фракцията, Киличароглу подчерта важността на военната операция на Турция в Кипър през 1974 г. и заяви, че трябва да бъде призната Турската република Северен Кипър (ТРСК) и Турция трябва да следва нова политика. \r\n„Политиката спрямо Кипър трябва да се промени. Трябва да се направи нов ход. Ако това не се осъществи, ще се изправим пред много по-големи проблеми в бъдеще“, каза той. \r\nТурската държавна агенция припомня, че през 1974 година, след преврат, целящ присъединяването на Кипър към Гърция, Анкара се намесва като страна-гарант. През 1983 година е обявено създаването на т.нар. Турска република Северен Кипър. \r\nВ десетилетията от тогава са правени множество опити за разрешаване на спора, като всички завършиха с провал. Източното Средиземноморие \r\nКиличароглу също говори за сондажните дейности в Източното Средиземноморие и заяви, че Турция е изолирана на международната сцена. \r\nТой отбеляза, че в Източното Средиземноморие има големи находища на нефт и природен газ и посочи сътрудничеството между САЩ, Египет, Израел, Гърция и кипърската гръцка администрация. \r\n„Само една държава не е там: Турция. Всеки има думата ... Само Турция е изключена“, констатира опозиционният лидер. \r\n„Анадолската агенция“ припомня, че турският сондажен кораб „Фатих“ на 3 май започна проучвания в района на 75 километра от западния бряг на остров Кипър. Според медията, този район спада изцяло към турския континентален шелф, регистриран в ООН и за него има издаден лиценз от турското правителство. \r\nМиналата седмица правителството на Република Кипър издаде заповед за арест на екипажа на „Фатих“ и на компаниите, които си сътрудничат с Turkish Petroleum. \r\nПревод и редакция:", "date": "2019.06.19", "title": "Лидерът на турската опозиция: Анкара трябва да промени политиката си спрямо Кипър"}
{"url": "http://www.focus-news.net/news/2019/06/19/2671652/sofiya-tyalo-na-zhena-e-namereno-pred-zhilishten-blok-v-kv-krasno-selo.html", "text": "Тяло на жена е намерено пред жилищен блок в кв. „Красно село“. Това съобщиха от пресцентъра на  МВР . Сигналът е подаден рано тази сутрин в полицията. Съобщено е, че в тревните площи пред жилищен блок в кв. „Красно село“ е намерено безжизнено тяло на жена. На място са изпратени екипи на полицията и Спешна помощ. При извършения първоначален оглед не са констатирани следи от насилие по тялото, тепърва ще се установява и самоличността на жената.", "date": "2019.06.19", "title": "София: Тяло на жена е намерено пред жилищен блок в кв. „Красно село“"}
{"url": "http://www.focus-news.net/news/2019/06/19/2671651/stara-zagora-nad-250-dushi-shte-uchastvat-v-initsiativata-opera-na-stadiona.html", "text": "За четвърти път Държавна опера - Стара Загора ще представи „Опера на стадиона“. На 7 юли от 21.00 часа на стадион „Берое“ зрителите ще могат да видят грандиозен спектакъл на „Трубадур“ от Джузепе Верди. Това съобщиха от пресцентъра на  Община Стара Загора . \r\n„Това е поредната инициатива на Старозагорската опера - единствената, която се впуска в подобни предизвикателства и за четвърти път представя оперен спектакъл на стадиона“, каза пред журналисти Иванка Сотирова, зам.-кмет на Община Стара Загора.  \r\nОгнян Драганов, директор на Операта и режисьор на спектакъла, разказа за творческите решения на екипа. „Произведохме нов продукт и като сценография и като костюми. Над 10 тона са декорите, на сцената ще излязат над 250 души, със съдействието на СНЦ „Свят без граници“ за пръв път в спектакъла ще участват 40 роми при пресъздаването на сцената в циганския табор“, посочи Драганов.  \r\nСпектакълът е решен с ефектна сценична визия и залага на подбора на звезден солистичен състав, оригинална режисура и брилянтно изпълнение на солисти, хор и оркестър на Старозагорската опера под диригентството на главния диригент Ивайло Кринчев.  \r\nСветовно признатият тенор Зоран Тодорович ще изпълни ролята на Манрико. Сърбинът, който живее от години в Германия, за трети път участва в постановка на Старозагорската опера. Кирил Манолов, който в момента прави впечатляваща международна кариера, ще бъде в ролята на граф Ди Луна. В ролята на Азучена гостува  Даниела Дякова, която се наложи като една от най-предпочитаните изпълнителки-мецосопрани във всички български театри и редица европейски оперни сцени.  \r\nИзтъкнатата солистка на Старозагорската опера Елена Баръмова ще бъде в ролята на Леонора. Участват още Александър Марулев, Ивайло Йовчев, Емилия Джурова, Игнат Желев и др., оркестър, хор на Държавна опера - Стара Загора, представители на Прабългарската школа за оцеляване „Бага-Тур“. \r\n„Вълнувам се много, за пръв път ще пея на стадион, надявам се да се представя достойно. Обичам предизвикателствата и това е едно от тях“, каза Елена Баръмова. \r\nАвторът на костюмите Денис Иванов разказа, че облеклата са от времето на Бургундската мода и за пръв път е използвал неопрен като материя за костюмите. \r\nБилетите за спектакъла са на цени от 12, 15, 25 и 30 лв. Има и VIP билети с включен кетъринг, и парко място на цена от 50 лв. На 28 юни ще е т. нар. „черен петък“ и ще се продават билети с намаление. \r\nТази година летния сезон на Старозагорската опера е под мотото „Изкуството не излиза в отпуск“.  На съвсем нова подвижна сцена с 505 места на Античния форум в Стара Загора на 25 юли ще  бъде премиерата на операта „Траян в Тракия“, написана специално за Старозагорската опера, а на 27 юли античността отново „е на ход“ с премиерата на балета „Антигона“ с хореограф Людовик Парти.  \r\n„През август подвижната сцена ще бъде преместена на площада пред Общината и жителите на Стара Загора ще могат да се наслаждават на приятна музика-лек джаз“, съобщи Иванка Сотирова.", "date": "2019.06.19", "title": "Стара Загора: Над 250 души ще участват в инициативата „Опера на стадиона“"}
{"url": "http://www.focus-news.net/news/2019/06/19/2671656/podp-violina-valeva-swift-response-2019-samo-edin-amerikanski-voennosluzhesht-ostava-v-bolnitsa-nyama-yasnota-za-sastoyanieto-mu.html", "text": "Двама от американските военнослужещи, пострадали при учението край село Чешнегирово, вече са изписани. За лечение в болница остава само един военнослужещ. Това съобщи за  Радио „Фокус“ – Пловдив  подполковник Виолина Вълева от международния пресцентър на въздушно-десантното учение „Swift Response 2019“. „Все още няма информация от американска страна за състоянието на третия пострадал, който остава в болницата“, каза подполковник Вълева. От пресцентъра на учението са направили запитване и се чака всеки момент и тази информация. \r\n„При учението загина канадски военнослушещ, а другите трима са америанци“, поясни Вълева. Те са били ранени при скока с парашути по време на въздушно-десантното учение. То се ръководи от Командването на Сухопътните сили на САЩ в Европа и трябваше да се провежда на територията на село Чешнегирово. Разследва се как точно се е случил инцидента, след което се очаква да бъдат оповестени подробности. \r\n„Въпреки трагичния инцидент учението продължава до 24 юни, но от утре се прехвърля на територията на Ново село“, посочи подполковник Вълева. \r\nЦветана ТОНЧЕВА", "date": "2019.06.19", "title": "Подп. Виолина Вълева, „Swift Response 2019“: Само един американски военнослужещ остава в болница, няма яснота за състоянието му"}
{"url": "http://www.focus-news.net/news/2019/06/19/2671658/yordanka-fandakova-kmet-na-sofiya-na-22-yuni-zapochva-remontat-na-bul-iskarsko-shose-v-zhk-druzhba.html", "text": "На 22 юни започва ремонт на бул. „Искърско шосе“ в ж.к. „Дружба“, Това каза кметът на София Йорданка Фандъкова при проверка на реконструкция на ул. „Каменоделска“, предаде репортер на  Агенция „Фокус“ . Тя отбеляза, че ремонтът на улица \"Каменоделска\" е един от големите, които общината изпълнява. \"Средствата са по ОП „Региони в растеж“. Изключително необходима е цялостна реконструкция на ул. „Каменоделска“, заедно с трамвайните релси, настилки и осветление“, отбеляза тя. Фандъкова припомни, че по време на ремонтните дейности са възниквали и допълнителни проблеми. „Сигурно си спомняте как изглеждаше оградата около нея. Кметът на района направи всичко, за да бъде тя подменена. Когато приключи целият обект, то тази част на София да изглежда по един различен начин“, добави столичният кмет. Йорданка Фандъкова припомни, че Столична община продължава промяната във всички квартали и райони на София. „От дълго време говорим за район „Сердика“ и кв. „Орландовци“. Очаквам да приключи процедурата за избор на изпълнител всеки момент“, обясни тя. По думите й с реконструкцията на ул. „Първа българска армия“ основните улици и булеварди в района ще се приведат в добър вид. „В момента работим в кв. „Овча купел“ по  бул. „Президент Линкълн“. Очаквам в събота да започнат и в ж.к „Дружба“ с бул. „Искърско шосе“, след като се избраха изпълнителите с цялостен ремонт на този булевард“, заяви Фандъкова. „Ние извършваме сериозни реконструкции за хората, живеещи в кварталите. Ще продължим да го правим. Плановете са ни ясни“, допълни тя.  \r\nДаяна ДЮЛГЕРОВА", "date": "2019.06.19", "title": "Йорданка Фандъкова, кмет на София: На 22 юни започва ремонтът на бул. „Искърско шосе“ в ж.к. „Дружба“"}
{"url": "http://www.focus-news.net/news/2019/06/19/2671655/haskovo-golyamo-kolichestvo-stoki-s-logo-na-zashtiteni-marki-sa-izzeti-pri-proverka-na-patnicheski-avtobusi-na-gkpp-kapitan-andreevo.html", "text": "Голямо количество стоки с лого на защитени марки са иззети при проверка на пътнически автобуси на ГКПП „Капитан Андреево“. Това съобщиха от пресцентъра на  МВР . Стоките са иззели икономически полицаи. Заедно със служители от Агенция „Митници“ вчера на ГКПП „Капитан Андреево“ те предприели проверка на два автобуса и пътниците им. В хода на инспекцията били иззети общо 455 тениски с лого на запазени търговски марки, без разрешение на правопритежателя, и 840 къса цигари без бандерол. Стоките са иззети с протоколи.  \r\nПо същото време служители от хасковското управление са открили други 500 къса контрабандни папироси и 2.5 кг нарязан тютюн при проверки на хранителен магазин в с. Узунджово и на частен дом в с. Кралево.", "date": "2019.06.19", "title": "Хасково: Голямо количество стоки с лого на защитени марки са иззети при проверка на пътнически автобуси на ГКПП „Капитан Андреево“"}
{"url": "http://www.focus-news.net/news/2019/06/19/2671653/georgi-avramchev-balgarska-federatsiya-po-pluvni-sportove-2-ot-4-te-kvalifikatsii-za-olimpiyskite-igri-prez-2024-godina-vaznameryavame-da-provedem-v-burgas.html", "text": "2 от 4-те квалификации за Олимпийските игри през 2024 година възнамеряваме да проведем в Бургас. Това каза председателят на Българската федерация по плувни спортове Георги Аврамчев по време на пресконференция в града по повод Международния турнир по плуване „Comen cup“, който ще се проведе в периода 21 – 23 юни, предаде репортер на  Радио „Фокус“ – Бургас . „От 1985 година от Европейското първенство в София досега такова мащабно състезание по плуване в България не е правено и със взаимни усилия ще го направим в Бургас“, добави Аврамчев. По думите му българите са гостоприемен народ и ще посрещнат своите гости, както и, разбира се ,ще се опитат да ги победят.  \r\nТой посочи, че в Международния турнир по плуване „Comen cup“ ще участват може би над 200 състезатели от 17 държави. „Очаквам много силно състезание, българският отбор ще бъде съставен от 11 човека – 6 мъже и 5 жени и имаме добро очакване за представянето на мъжкия отбор“, допълни Георги Аврамчев. По повод организацията на турнира той отбеляза, че тя е на ниво и заяви също, че вече са започнали да пристигат някои отбори, като вчера е дошъл първия, а днес идват и по-голямата част от останалите. По думите му състезанието ще се проведе в рамите на 3 дни – петък, събота и неделя, от 09.30 часа. „Подготвили сме голямо откриване и програма и всичко ще бъде така, както е прието в организацията на нашите плувни състезания. Това е един феноменален и социален спорт и се радвам изключително много, че идват силни отбори от Испания, Италия, Турция, Гърция, България, Малта, Кипър, Алжир, Йордания, Сърбия, Македония, Босна и Херцеговина“, коментира Аврамчев. \r\nМария КУРТЕВА", "date": "2019.06.19", "title": "Георги Аврамчев, Българска федерация по плувни спортове: 2 от 4-те квалификации за Олимпийските игри през 2024 година възнамеряваме да проведем в Бургас"}
{"url": "http://www.focus-news.net/news/2019/06/19/2671657/ministar-vladislav-goranov-hlyabat-nyama-da-poevtinee-ako-se-namali-dds.html", "text": "Хлябът няма да поевтинее, ако се намали ДДС. Това каза министърът на финансите Владислав Горанов по време на заседание на Националния съвет за тристранно сътрудничество във връзка с предложението на БСП за намаляване на ДДС на хляба и лекарствата, предаде репортер на  Агенция „Фокус“ . \r\n„Сегашната данъчна система е достигнала един баланс на съотношение, който хората възприемат, и се е получило относително добре“, заяви Горанов. Той посочи, че хлябът няма да поевтинее, ако се намали ДДС-то. „Идете в Гърция и вижте какво стана там след намаляване на ДДС – нищо не стана, цените се запазиха“, заяви финансовият министър. Той заяви, че е готов да води дебат с всеки представител на бизнеса или партиите за преструктурирането на данъчната система. „Но ако намалим с 1 лв. цената на хляб, който струва 10 лв., ние ще направим услуга на по-богатите хора, отколкото на тези, които си купуват хляб за 1 лв. и цената му ще им се намали с няколко стотинки. По-добре е да насочим усилия към действително нуждаещите се. През данъци никой не си е оправил икономиката“, заяви Горанов. \r\nЦветилена СИМЕОНОВА", "date": "2019.06.19", "title": "Министър Владислав Горанов: Хлябът няма да поевтинее, ако се намали ДДС"}
{"url": "http://www.focus-news.net/news/2019/06/19/2671663/kyustendil-v-grada-e-izgradena-parvata-stantsiya-za-zarezhdane-na-elektromobili.html", "text": "В града е изградена първата станция за зареждане на електромобили, предаде репортер на  Радио „Фокус” – Кюстендил . Станцията е разположена на паркинга зад Общински драматичен театър. Инвестицията е частна. Към момента е поставена самата станция, очертано в зелено е и мястото, на което трябва да бъде паркиран елктромобилът, който ще бъде зареждан. Ползването на зелената станция ще става с плащане през мобилно приложение. \r\nВенцеслав ИЛЧЕВ", "date": "2019.06.19", "title": "Кюстендил: В града е изградена първата станция за зареждане на електромобили"}
{"url": "http://www.focus-news.net/news/2019/06/19/2671660/denka-mihaylova-zamestnik-kmet-na-silistra-rekata-e-opasno-myasto-za-kapane-i-ne-biva-da-si-pozvolyavame-svoevoliya.html", "text": "Реката е опасно място за къпане и не бива да си позволяваме своеволия, каза пред  Радио „Фокус“-Шумен  Денка Михайлова, заместник-кмет на Община Силистра, във връзка с издирваното 16-годишно момче, изчезнало във водите на Дунав. Тя посочи, че още преди началото на активния летен сезон има издадена заповед на кмета на Силистра д-р Юлиян Найденов за забрана на къпането в река Дунав, езера и блата, язовири, напоителни канали и други водни площи на територията на общината. Заповедта е сведена до знанието на кметове, кметски наместници на населени места, ръководители на учебни заведения, наематели и концесионери на водни обекти. Поставени са необходимите табели.  \r\n„Експерти от Общината са направили обход на табелите - дали те не са повредени или премахнати, днес също е разпоредена такава проверка. Цялата речна ивица е неохраняема. Къпането е опасно, затова и предупреждаваме гражданите. Община Силистра осигурява и охрана на Дунавския парк, при обхода на парка представителите на инспектората също предупреждават гражадните за забраната за къпане. Т. е., ние правим тази информационна и предупредителна кампания, но е необходимо всеки да бъде отговорен по отношение на живота и здравето си“, каза още Денка Михайлова. \r\nИвелина ИВАНОВА", "date": "2019.06.19", "title": "Денка Михайлова, заместник-кмет на Силистра: Реката е опасно място за къпане и не бива да си позволяваме своеволия"}
{"url": "http://www.focus-news.net/news/2019/06/19/2671664/zhivko-tabakov-kandidat-za-kmet-na-burgas-shte-tarsim-podkrepa-parvo-ot-grazhdanite-no-i-smyatam-che-mozhem-da-sme-potentsialni-badeshti-partnyori-s-kolegite-ot-dyasnoto-prostranstvo.html", "text": "Ще търсим подкрепа първо от гражданите, но безспорно с колегите, които са в дясното пространство, извървяхме път, който смятам, че е достоен за уважение и смятам, че колегите от „ДСБ“, „Зелените“ и „Да, България“ са и колеги, с които можем да бъдем и потенциални бъдещи партньори. Това каза пред журналисти общинският съветник Живко Табаков, който обяви кандидатурата си за кмет на Община Бургас, предаде репортер на  Радио „Фокус“-Бургас . „Ние не сме обявили дали ще бъдем местна коалиция, като гражданска платформа  или като политическа партия. Абсолютно естествено е „Движение България на гражданите“ да получи подкрепа. Водили сме много разговори, но, както вече казах, за мен първо е важно да чуем хората. С този диалог зад нас вече има заявени много кадърни хора, специалисти и граждани, които искат да се включат в листата“, заяви Табаков.  \r\nПо думите е по-важно да бъдат привлечени хора, които наистина могат да бъдат дейни и да работят. „Но за едно такова обединение не ми се ще да говоря толкова рано, защото аз искрено се надявам от целия политически спектър да има повече кандидати за кметове. Не искам да изпадам в ситуацията, ако говорим толкова от рано за големи коалиции, да има малко кандидати за кметове, защото ако Бургас наистина трябва да отвори нова страница и да продължи в посока привличане на инвеститори, създаване на работни места, увеличаване жизнения стандарт на хората, ще се радвам да има повече кандидати и да чуем повече предложения за Бургас“, заяви Табаков.  \r\n„Не изключвам нито една възможност за разговори не само с хора от десния спектър, има и партии като СДС, с които не очаквайте да водим и разговори, тъй като пътя, който извървяхме с тях е повече от разочароващ, но не само колегите от десни партии, с абсолютно целия политически спектър, но това на по-заден план, сега ме интересуват гражданите, неправителствените организации и експертите“, посочи общинският съветник и добави, че след тези 10 седмици ще повдигнат 10 интересни въпроса, които интересуват всеки един гражданин, относно това – на къде ще се развие градът, като и отговорите на всички бургазлии ще бъдат залегнати в програмата им. „Явявайки се като кандидат за кмет няма как да не е сглобена моята виза за града, но смятам, че е порочна практика да обявя моята визия и решенията, ако не съм чул бургазлии, при наличието, че пътят, който съм извървял , ми е показал, че те имат своето мнение за развитието на града. В началото на септември, когато ще свърши това десетмесечно запитване ще представим цялата листа, по какъв начин ще се явим на местните избори и програмата за развитието на града с нейните решения“, уточни Живко Табаков. На пресконференцията присъстваха и д-р Свтослав Тодоров от „Неврохирургия“ към УМБАЛ-Бургас И Светла Белчева, председател на Асоциацията на домоуправителите, които ще бъдат и част от листата на Живко Табаков. \r\nДеница ДИМИТРОВА", "date": "2019.06.19", "title": "Живко Табаков, кандидат за кмет на Бургас: Ще търсим подкрепа първо от гражданите, но и смятам, че можем да сме потенциални бъдещи партньори с колегите от дясното пространство"}
{"url": "http://www.focus-news.net/news/2019/06/19/2671665/sport-ludogorets-sreshtu-valeta-ili-dyudelanzh-ako-preodolee-ferentsvarosh.html", "text": "Лудогорец ще играе срещу победителя от двойката Дюделанж - Валета, ако отстрани Ференцварош в първия предварителен кръг на ШЛ. Това отреди тегленият днес жребий в Нион. Орлите евентуално ще са домакини в първия двубой на 23/24 юли, а реваншът ще е на 30/31 юли. От двата потенциални съперника далеч по-опасен е Дюделанж. През миналата година шампионът на Люксембург игра в групите на Лига Европа. Днес шампионите можеха да изтеглят и доста по-сериозен съперник, но се разминаха с Макаби (Тел Авив) и Розенборг.", "date": "2019.06.19", "title": "Спорт: Лудогорец срещу Валета или Дюделанж, ако преодолее Ференцварош"}
{"url": "http://www.focus-news.net/news/2019/06/19/2671654/prezidentat-rumen-radev-ekipat-mi-raboti-po-obstoyatelstvata-svarzani-sas-zakona-za-ustroystvoto-na-chernomorskoto-kraybrezhie.html", "text": "Моят екип работи по всички обстоятелства, свързани със Закона за устройството на Черноморското крайбрежие. Тогава мога да кажа повече информация. Това каза пред журналисти президентът Румен Радев по повод искания на еколози за налагане на вето върху последните промени в Закона за устройството на Черноморското крайбрежие след като присъства на Националното тактическо учение „Ответен удар 2019“ на полевия учебен полигон „Ново село“, предаде репортер на  Радио „Фокус“- Сливен . „Застрояването, бетонирането на плажната ивица продължава да бъде голям проблем. Волята на законодателя да бъде изключително строг към гражданите, а в същото време да наблюдаваме как има варварско наливане на бетон по плажната ивица, далеч от погледа на всички институции, не е в интерес на гражданите и общество“, заяви държавният глава. Попитан как ще коментира критики в медии, че блокира инфраструктурни проекти, Радев посочи: „Уважавам всички медии, но мисля, че медиите трябва да печелят доверие с обективност, а не със системни кампании, тиражиращи най-малкото невярна, манипулативна и анонимна информация, която няма нищо общо с истината“. „Чувам някакви покани за диалог и в диалога да се решава истината. Според мен диалогът трябва да върви преди упоритата манипулация. Обратното е оправдание“, каза още президентът. \"Категорично няма нищо вярно, че президентът спира АМ \"Хемус\" с ветото и сезирането на Конституционния съд, или че създава тапи на Околовръстното. Това е физически и правно невъзможно. Няма прекратени дела заради сезирането на Конституционния съд. Медиите трябва да подхождат по- отговорно към законите, да се четат по- внимателно, да се искат мнения на експерти, а не да се слагат гръмки и манипулативни заглавия\", обяви държавният глава.  \r\nВ отговор на въпрос колко трябва да бъдат партийните субсидии, Румен Радев каза: „Партийните субсидии са въпрос на партийно строителство. Дебатът между самите партии е в парламента и не е изчерпан“.", "date": "2019.06.19", "title": "Президентът Румен Радев: Екипът ми работи по обстоятелствата, свързани със Закона за устройството на Черноморското крайбрежие"}
{"url": "http://www.focus-news.net/news/2019/06/19/2671666/sindikati-i-rabotodateli-se-obyaviha-protiv-namalyavaneto-na-dds-na-brashnoto-i-lekarstvata.html", "text": "Синдикати и работодатели се обявиха против предложението на БСП за намаляване на ДДС на брашното и изделията от брашно, мляко, яйца и сирене от 20% на 5% и на лекарствата - на 9%, предаде репортер на  Агенция „Фокус“ . По време на заседание на Националния съвет за тристранно сътрудничество председателят на УС на АИКБ Васил Велев обясни, че асоциацията няма да подкрепи проекта. Той посочи, че ДДС е основният стълб в бюджетните приходи и подчерта, че има добра събираемост на този приход. Велев коментира още, че ако промените се приемат, няма да се намали крайната цена, а ще се увеличат единствено приходите на търговците. Димитър Бранков – зам.-председател Българската стопанска камара, също изрази становище против промените, като посочи, че те трябва да се обсъждат по-дълго време. От Търговската палата, КРИБ и КНСБ също се обявиха против законопроекта. От КНСБ заявиха, че трябва да има преструктуриране на цялата данъчна система с оглед доходите на хората.  \r\nЦветилена СИМЕОНОВА", "date": "2019.06.19", "title": "Синдикати и работодатели се обявиха против намаляването на ДДС на брашното и лекарствата"}
{"url": "http://www.focus-news.net/news/2019/06/19/2671669/varna-7-ot-neohranyaemite-plazhove-vav-varnensko-ostavat-bez-spasiteli-zaradi-lipsa-na-patna-infrastruktura.html", "text": "Седем от плажовете във Варна и областта и това лято ще останат без спасители и медицинско обслужване. Причината е, че са трудно достъпни и няма изградена пътна инфраструктура до тях. Областната администрация ще обезпечи останалите 15 ивици с лекари и спасители. Това коментира областният управител Стоян Пасев, предаде репортер на  Радио „Фокус“ – Варна . По думите му и през този сезон неохраняеми ще са едни от най-посещаваните плажове. Сред тях са Паша дере и Кара дере, труднодостъпните плажове на Галата, „Фичоза“ и „Ветеран“. Част от ивицата на Шкорпиловци също ще остане без спасители. Причината е, че до тях не може да достигне линейка и няма как да бъде разположен медицински екип. „Надявам се догодина, при новите критерии, за всички тези плажове да се намерят стопани и съответно да бъдат охраняеми. Сега обслужването им е трудно или невъзможно“, коментира областният управител. По негова информация, за останалите 15 плажа има сключени договори за осигуряване на медицински екипи. Почистването е отговорност на общините. Стоян Пасев отчете като положително това, че за първа година има наемател за два от плажовете на „Камчия“. За обезпечаването с постове на „Камчия – Север“ 1 и 2 ще отговаря фирма по обявена от Областна управа обществена поръчка. Процедурата за избор на изпълнител тече в момента. По думите на областния управител, през този сезон за неохраняемите плажове на територията на община Бяла, процедурата е спечелена от бургаска фирма, която осигурява със спасители и Обзор. За първи път един от плажовете на територията на Община Аврен има наемател, а ангажимент на администрацията ще е да задели 50 % от концесионните такси за почистване и изграждане на инфраструктура за достъп. \r\nДиана СТОЕВА", "date": "2019.06.19", "title": "Варна: 7 от неохраняемите плажове във Варненско остават без спасители заради липса на пътна инфраструктура"}
{"url": "http://www.focus-news.net/news/2019/06/19/2671668/polina-georgieva-obshtinsko-predpriyatie-zhilfond-pleven-izvezhdat-se-nekorektni-naemateli-ot-obshtinski-zhilishta.html", "text": "Извеждат се некоректни наематели от общински жилища в Плевен. Това каза за  Радио „Фокус“   Полина Георгиева, директор на Общинското предприятие „Жилфонд“. „Инспекциите от Община Плевен на настанените в общински жилища некоректни наематели продължават и в резултат миналата седмица са освободени още два имота на ул. „Сан Стефано” в града. Причина са констатирани нарушения на обитателите – лоша хигиена, безстопанственост или неспазване на обществения ред. От началото на тази година такива случаи са общо пет“, посочи тя. „Предстои комисия от специалисти да направи проверка на състоянието на сградите от фонда за настаняване на нуждаещи се, за да се прецени кои вече са негодни за живеене и трябва да се освидетелстват, след което съборят“, допълни Полина Георгиева. Тя уточни, че при  установено двукратно нарушение на договора за настаняване наемателите ще бъдат лишавани от правото да ползват общинско жилище. \r\nВиолета КРЪСТЕВА", "date": "2019.06.19", "title": "Полина Георгиева, Общинско предприятие „Жилфонд“-Плевен: Извеждат се некоректни наематели от общински жилища"}
{"url": "http://www.focus-news.net/news/2019/06/19/2671667/yordanka-fandakova-kmet-na-sofiya-do-15-septemvri-remontat-na-ul-kamenodelska-shte-priklyuchi.html", "text": "До 15 септември ремонтът на ул. „Каменоделска“ ще бъде приключен. Това каза кметът на София Йорданка Фандъкова при проверка на реконструкция на ул. „Каменоделска“, предаде репортер на  Агенция „Фокус“ . „Изпълнението върви в срок. Проблемите, които възникват се решават на място. В момента има един проблем с ЧЕЗ, който ще бъде изчистен. НКЖИ започна едновременно ремонта на моста“, отбеляза тя. „Има добра координация. Днес ще се направи оперативка, за да може да се приключи в срок“, обясни тя. „Аз очаквам най-късно за 15 септември да бъде изцяло приключен и приет проектът, за да може за новата учебна година хората да нямат затруднения“, посочи Фандъкова. Столичният кмет благодари на всички граждани за проявеното търпение, докато текат ремонтните дейности. „Около половината от работата е напълно изпълнена. Трамвайният релсов път също върви в график. Това е 1,6 км., изцяло нов булевард, заедно с трамвайните релси“, поясни Фандъкова. Кметът на София припомни, че тази година Столична община работи върху близо 15 големи проекта.  \r\nДаяна ДЮЛГЕРОВА", "date": "2019.06.19", "title": "Йорданка Фандъкова, кмет на София: До 15 септември ремонтът на ул. „Каменоделска“ ще приключи"}
{"url": "http://www.focus-news.net/news/2019/06/19/2671661/ventseslava-genova-ruo-varna-provezhdaneto-na-darzhavnite-zrelostni-izpiti-i-na-natsionalno-vanshno-otsenyavane-v-razlichni-mesetsi-dava-poveche-vreme-za-podgotovka-na-sedmoklasnitsite.html", "text": "Самостоятелно протичане на държавните зрелостни изпити и на национално външно оценяване в различни месеци дава повече време за подготовка на седмокласниците. Това съобщи за  Радио „Фокус“ – Варна  Венцеслава Генова, началник на Регионалното управление на образованието във Варна. Тя припомни, че от тази година за първи път матурите на дванайсетокласниците и изпитите на седмокласниците се провеждат, съответно през месеци май и юни. Според нея това улеснява значително учебните заведения, където се помещават както гимназия, така и основно училище. По думите ѝ във Варна това са Математическа гимназия „Д-р Петър Берон“, Трета природоматематическа гимназия „Акад. Методий Попов“ и Професионалната гимназия по икономика. „Това е по-добрият начин, но пък до това разделяне се стигна след като в годините назад сме се опитвали да се усъвършенстваме, да подобряваме и олекотяваме процедурата. Вероятно ще продължим да търсим още възможности за олекотяване и оптимизиране на процеса“, заяви Венцеслава Генова. Според нея освен повече време за подготовка за учениците това улеснява и подготовката на самите изпити от страна на учебните заведения, тъй като е улеснило намирането на квестори. „В един момент и за държавните зрелостни и за външните оценявания са необходими квестори. Сега можем да ползваме учителите, които на държавните зрелостни изпити бяха квесторите, сега си ги ползваме по-лесно. Окомплектоваме екипите от дежурни учители в ролята на квестори“, каза още Венцеслава Генова.  \r\nНационалното външно оценяване след VII клас по български език и литература се проведе на 17 юни, изпитът по математика се проведе днес, а свободноизбираемото външно оценяване по чужд език ще бъде на 21 юни. \r\nБояна АТАНАСОВА", "date": "2019.06.19", "title": "Венцеслава Генова, РУО - Варна: Провеждането на държавните зрелостни изпити и на национално външно оценяване в различни месеци дава повече време за подготовка на седмокласниците"}
{"url": "http://www.focus-news.net/news/2019/06/19/2671670/nzok-spekulatsiite-sas-sadbite-na-bolni-detsa-se-prevrashtat-v-losha-praktika.html", "text": "Спекулациите със съдбите на болни деца се превръщат в лоша практика. Това съобщиха от пресцентъра на  Националната здравноосигурителна каса (НЗОК)  във връзка с публикации в медиите и дискусии на неправителствени организации в социалните мрежи за онкоболно дете, което се лекуваше в Университетската болница „Царица Йоанна - ИСУЛ\".  \r\n„Изнасянето на невярна информация води до публичното заклеймяване на една институция, която професионално и стриктно изпълнява законовите си ангажименти към здравноосигурените лица, не е в полза на пациентите. Удовлетворяването на нечии лични амбиции на лица, пряко свързани със схеми за източване на публични средства от бившия Център „Фонд за лечение на деца“ нямат нищо общо с грижата за живота и здравето на болните\", посочват от НЗОК.  \r\nНЗОК поднася своите искрени съболезнования на семейството на починалото дете и отправя апел да се прекрати злоупотребата с мъката на близките. \r\n„Заявлението от майката на починалото детенце за заплащането на два лекарствени продукта, неразрешени за употреба на територията на Р България, необходими за лечението на детето ѝ, е подадено на 25.април т.г. в НЗОК. Към заявлението липсва задължителна медицинска документация от страна на Университетската болница „Царица Йоанна - ИСУЛ\". НЗОК е изискала липсващите документи\", заявяват от НЗОК.  \r\n„До 30 май 2019 г., когато Специализираната комисия разглежда случая за втори път, не е постъпила изисканата медицинска документация от лечебното заведение. Комисията констатира, че все още от ИСУЛ няма предоставен протокол от лекарско-контролна комисия на лечебното заведение. Въпреки това, поради кратките нормативни срокове, Комисията предлага на управителя на НЗОК наличната медицинска документация, макар и непълна, да бъде изпратена за становище на двама външни експерти - задължително изискване на Наредба №2 от 2019 г. Писмата към консултантите са изпратени на 31. май т.г. по куриер и на електронна поща\", посочват от НЗОК. \r\nУниверситетската болница „Царица Йоанна - ИСУЛ\" е представила последния изискуем медицински документ на 6 юни т.г., като отново не е предоставила информация за цените на двата неразрешени за употреба на територията на Р България медикамента.  \r\n„На 6 юни т.г. е проведена среща за уточняване на начина на процедиране по подадените заявления за заплащането на двата продукта между Специализираната комисия за разглеждане на заявленията в НЗОК и проф. Добрин Константинов от Университетската болница „Царица Йоанна - ИСУЛ\", и доц. д-р Валерия Калева - от УМБАЛ „Св. Марина“ – Варна. Постигнати са договорености по всички неясни въпроси по процедурата за отпускане на лекарствените средства, като това е отразено в писмен документ.  \r\nНа 13 юни т.г. са  получени задължителните по процедурата становища от външни консултанти, но към момента лечебното заведение все още не е представило на НЗОК документ за цените на двата продукта. Документът е постъпил в институцията на 18 юни т.г., след като е специално изискан от НЗОК. Управителят на НЗОК още същият ден - 18 юни 2019 г., е издал заповед за одобряване на заплащането на цялата сума в размер на 23 377,40 лв., по цени, официално заявени от Университетската болница „Царица Йоанна - ИСУЛ\", допълват от НЗОК.  \r\n„Междувременно от майката на болното дете са поискани около 14 000 лв. от страна на лечебното заведение за заплащане на извършеното вече лечение. Видно от посочените суми, налице е неяснота за несъвпадението в цените, поради което, към настоящия момент, НЗОК е сезирала Изпълнителна агенция „Медицински надзор“ към Министерството на здравеопазването за цялостна съвместна проверка по случая. \r\nГореописаната процедура по никакъв начин не е възпрепятствала провеждането на лечението на детето и то е приложено в определените от лечебното заведение срокове и терапевтична схема. \r\nОбръщаме се към родителите, които кандидатстват за лечение в НЗОК, при възникнали проблеми, неясноти и всякакви въпроси, да се обръщат към Националната здравноосигурителна каса: \r\nТелефоните за връзка с комисиите са: 02 9659 116 и 02/ 9656 193.  \r\nПриемна за гражданите - ул. „Кричим“1, с приемно време всеки работен ден, в интервала от 09.00 часа до 12.00 часа и от 14.00 часа до 15.30 часа\", посочват от НЗОК. \r\nНа сайта на институцията –  , линк „Услуги за граждани“, подрубрика „Лечение в България и чужбина“ е публикувана информация за документите, които задължително се представят от заявителя при кандидатстване за лечение.  \r\n„Подрубриката „Лечение в България и чужбина“ може да се намери директно най-горе, над логото на институцията, на заглавната страница на портала. \r\nВ подрубриката може да проследите и статуса на Вашето заявление или това на Вашето дете\", съобщават от НЗОК.", "date": "2019.06.19", "title": "НЗОК: Спекулациите със съдбите на болни деца се превръщат в лоша практика"}
{"url": "http://www.focus-news.net/news/2019/06/19/2671672/angel-andreev-bchk-smolyan-pluvaneto-v-neohranyaemi-vodoemi-krie-golemi-riskove-zaradi-podvodnite-techeniya.html", "text": "Плуването в неохраняеми водоеми крие големи рискове. Това каза за  Радио „Фокус“ – Смолян  Ангел Андреев – специалист от „Водно спасителна служба“ към Българския червен кръст – Смолян. Той поясни, че тези водоемите са неохраняеми, нямат спасител и хора, които да наблюдават за евентуални инциденти. „Тези водоеми имат водорасли и треви, които могат да затруднят самото плуване. По-неопитните плувци могат да се затруднят и паникьосат в такава ситуация и да се стигне до неприятен фатален край. В по-големите язовири като „Доспат“ има подводни течения, които също могат да доведат до рязка промяна в температурата и това може да доведе до шок за плувците и особено за неопитните. Хората трябва да спазват забраните“, подчерта Андреев. Той допълни, че в област Смолян всички водоеми са обозначени, през годините са проверявани и са забранени за къпане, нямат спасители и не са обезопасени с охрана от водни спасители. Андреев подчерта, че хората трябва да се съобразяват с това и да не рискуват излишно. „Знаем, че през лятото е топло е всички искат да се разхладят, но за тази цел има охраняеми плажове и басейни и е по-добре хората да отидат там“, призова Андреев. \r\nТой добави, че общините по места организират проверките на водоемите на своите територии. Те пускат заповедта за формиране на комплексни проверки, в които се включват специалисти по водно спасяване от БЧК, специалисти от РЗИ, от полицията, от общината и всички заедно извършват тези проверки, каза още Андреев. \r\nНели ГЕРГЬОВСКА", "date": "2019.06.19", "title": "Ангел Андреев, БЧК – Смолян: Плуването в неохраняеми водоеми крие големи рискове заради подводните течения"}
{"url": "http://www.focus-news.net/news/2019/06/19/2671674/nzok-ot-nachaloto-na-mesets-yuni-spetsializirana-komisiya-e-razgledala-379-zayavleniya-za-odobryavane-na-zaplashtaneto-na-meditsinski-i-drugi-uslugi-za-detsa.html", "text": "От началото на месец юни специализирана комисия е разгледала 379 заявления за одобряване на заплащането на медицински и други услуги за деца. Това съобщиха от пресцентъра на  Националната здравноосигурителна каса (НЗОК) . По повод разпространена в социалните мрежи публикация в блога на Боян Юруков, озаглавена „НЗОК без нито едно решение за болно дете от месец“. Националната здравноосигурителна каса заявява: \r\n„От 1 април 2019 г., когато дейността на Център „Фонд за лечение на деца“ бе поета от НЗОК, специализираната комисия в институцията е разгледала 379 заявления за одобряване на заплащането на медицински и други услуги, в това число и неприключените заявления от Фонда.  \r\nЗа периода от 1 юни - 19 юни т.г. Комисията е разгледала около 100 случая по процедура, всички на различни етапи – нови случаи, случаи за попълване на документацията, очакващи или получили вече становища от външни експерти. За същия период са издадени 29 заповеди за извършване на плащания, още 10 очакват одобрение. Не е издаден нито един отказ за заплащане\".", "date": "2019.06.19", "title": "НЗОК: От началото на месец юни специализирана комисия е разгледала 379 заявления за одобряване на заплащането на медицински и други услуги за деца"}
{"url": "http://www.focus-news.net/news/2019/06/19/2671673/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предходното издание на предаването  „Симитли – минало, настояще и бъдеще“  по  Радио „Фокус“ – Пирин  говорихме за това, че в навечерието на 24 май – денят на славянската писменост и българската просвета и култура сдружение „Хора и традиции“ – село Брежани спечели проект за обредната култура от региона на малкото населено място, одобрен от Националният фонд „Култура“  сред стотици други. Тогава ни гостува зам.-председателят на сдружението Снежана Стоименова, която заяви, че основната цел на проекта е проучване, дигитализиране, социализиране и популяризиране на обредни практики, характерни за района на Брежани. За да се гарантира, научната стойност на проекта за научен ръководител е избран фолклористът проф. Костадин Динчев, който сме поканили в предаването днес. Какви са спецификите на обредите и традиции, които са обект на проекта и защо тяхното изучаване и съхранение e важнo ще имате възможността да чуете тази сряда. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.06.19", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/06/19/2671675/prezidentat-rumen-radev-imam-uverenieto-che-do-sedmitsa-proektat-za-iskane-na-oferta-za-broniranata-mashina-shte-bade-vnesen-v-ministerski-savet.html", "text": "Имам уверението, че до седмица ще бъде внесен в Министерски съвет и проектът за искане на оферта за модернизация на Сухопътни войски за бронираната бойна машина. Това каза пред журналисти президентът Румен Радев след като присъства на Националното тактическо учение „Ответен удар 2019“ на полевия учебен полигон „Ново село“, предаде репортер на  Радио „Фокус“- Сливен . „Тук е много важно да бъде направен добър пакет за индустриално сътрудничество“, обърна внимание той. „Надявам се Министерски съвет по-бързо да прокара проекта за искане на оферта и то да бъде изпратено. Оттук нататък трябва да бъдем много гъвкави. Искам да подчертая, че трябва да се изпълнят добрите намерения, които бяха многократно обявявани и тиражирани за силно индустриално сътрудничество“, заяви президентът. „Всеки проект трябва да води до полза не само за Въоръжените сили, а и за цялото общество“, изтъкна държавният глава. „С началника на отбраната и командира на Сухопътни войски обсъждахме хода на проектите за модернизация на армията. Движат се, но закъсняхме много“, коментира Радев. „Имахме няколко заседания на КСНС със съответните решения проектите да вървят заедно. Това беше изключително важно решение, което се наруши“, поясни президентът. „Ясно е защо- защото парите са ограничени. Трябва да се търси най-доброто възможно във финансово отношение и за трите вида въоръжени сили“, обяви той. „Все пак е добре, че най- сетне проектът за корабите тръгна. Беше изпратено искане за оферта. Вече има отговори. Чака се решението на определената комисия“, каза още Радев.", "date": "2019.06.19", "title": "Президентът Румен Радев: Имам уверението, че до седмица проектът за искане на оферта за бронираната машина ще бъде внесен в Министерски съвет"}
{"url": "http://www.focus-news.net/news/2019/06/19/2671676/mvnr-promenya-se-srokat-na-turisticheskite-vizi-za-livan.html", "text": "Българските граждани, пребиваващи в Ливан с цел туризъм, на място могат да удължават едномесечните туристически визи до общо три месеца вместо досегашната възможност за продължаване до общо два. Това съобщиха от пресцентъра на   Министерството на външните работи . Нотата е била изпратена от Министерство на външните работи и емигрантите на Ливан до посолството на България в Бейрут. Промяната на срока за удължаване е въведена тази година.  \r\nЛиванското Министерство на външните работи и имигрантите информира още, че българските граждани, които искат да пътуват до Ливан с цел туризъм, могат да получат безплатна едномесечна виза непосредствено при пристигането си на международното летище „Рафик Ал Харири“ или на който и да е граничен пропускателен пункт в Ливан срещу предоставяне на самолетен билет, хотелска резервация или адрес на настаняване.  Българските граждани могат да получат входна виза и от ливанското посолство в България, където услугата се заплаща.", "date": "2019.06.19", "title": "МВнР: Променя се срокът на туристическите визи за Ливан"}
{"url": "http://www.focus-news.net/news/2019/06/19/2671681/yordanka-fandakova-kmet-na-sofiya-ne-moga-da-dopusna-hora-koito-sa-zameseni-v-dalaveri-da-mi-davat-falshivi-otsenki.html", "text": "Не мога да допусна хора, които са замесени в далавери, сега да ми дават фалшиви оценки. Това каза пред журналисти кметът на София Йорданка Фандъкова при проверка на реконструкция на ул. „Каменоделска“, предаде репортер на  Агенция „Фокус“ . „Аз не мога да приема, слушам всички специалисти, хора, участвали в управлението преди години и оставиха София в състояние, в което ни се налага абсолютно навсякъде да влизаме, да изграждаме канализация, да реконструираме улици и паркове, сега да спекулират и коментират“, посочи тя.  Фандъкова отбеляза, че по същия начин е имало неверни твърдения и за устройствения план на Борисовата градина. „Заявила съм, че в Борисовата градина няма да допусна строителство. Няма да допуснем разширение, независимо, че политическите сили, които коментират въпроса са раздавали на „калпак“ имоти“. Правим всичко възможно да защитим“, поясни тя. Йорданка Фандъкова отбеляза, че единствено може да бъде възстановена къпалнята „Мария Луиза“. „Не мога да допусна хора, които са замесени в тези далавери, сега да ми дават фалшиви оценки. Проектът все още е този на архитект Ковачев. Знаете, че днес изтича срокът за подаване на становища и предложения от страна на гражданите. Предстои те да бъдат обобщени и представени“, обясни кметът. „Проектът, който ще бъде одобрен от Столичния общински съвет, това ще бъде подробния устройствен план на Борисовата градина“, поясни тя.  \r\nЗаместник- кметът Дончо Барбалов коментира, че при ремонта бул. „Искърско шосе“, който започва на 22 юни, ще се работи и по бул. „Асен Йорданов“. „Пътят има нужда от сериозен ремонт. Всеки, който мине оттам ще се убеди, че това е крайно наложително. Започваме работа в събота“, добави той. По думите му в най-топлите месеци ще се работи и по бул. „Монтевидео“, а по бул. „Линкълн“ ремонтите текат. „По бул. „Житница“ също се работи, защото знаете, че есента трябва да стартира третият лъч на метрото. Там имаше известно забавяне, но към момента то е отстранено“, уточни зам.-кметът. Барбалов каза още, че на места, където се сменя подземна инфраструктура, е нормално да възникват проблеми ситуации. \r\nДаяна ДЮЛГЕРОВА", "date": "2019.06.19", "title": "Йорданка Фандъкова, кмет на София: Не мога да допусна хора, които са замесени в далавери, да ми дават фалшиви оценки"}
{"url": "http://www.focus-news.net/news/2019/06/19/2671680/ministar-neno-dimov-podpisa-dogovor-za-podobryavane-kachestvoto-na-atmosferniya-vazduh-v-dimitrovgrad.html", "text": "Министърът на околната среда и водите Нено Димов и кметът на Димитровград Иво Димов подписаха договор за подобряване качеството на атмосферния въздух. Това съобщиха от пресцентъра на  Министерството на околната среда и водите . Размерът на инвестицията е над 7.5 млн. лв., осигурени изцяло от ОП „Околна среда 2014-2020 г.“ (ОПОС). \r\nС изпълнението на проекта ще се намали количеството емисии на фини прахови частици (ФПЧ10) на територията на общината, които са с източник битовото отопление с твърдо гориво. Целта на проекта е да се подменят отоплителните устройства на домакинствата, които използват за отопление уреди с твърди горива, като се заменят с алтернативни форми за отопление. Предвидените дейности са в изпълнение на програма на община Димитровград за качеството на атмосферния въздух за периода 2019-2023 г., която предвижда като основни мерки именно подмяната на отоплителните устройства на твърдо гориво. \r\nСрокът за изпълнение на дейностите е 54 месеца.", "date": "2019.06.19", "title": "Министър Нено Димов подписа договор за подобряване качеството на атмосферния въздух в Димитровград"}
{"url": "http://www.focus-news.net/news/2019/06/19/2671679/prof-d-r-lalko-dulevski-predsedatelyat-na-ek-izrazi-svoyata-blagodarnost-ot-predstavenite-ot-iss-rezolyutsii-otnosno-predizvikatelstvata-i-badeshteto-na-evropa.html", "text": "Председателят на ЕК Жан Клод Юнкер изрази своята благодарност от представените от ИСС резолюции относно предизвикателствата и бъдещето на Европа и ни информира в специално изпратено от негово име писмо, че е запознал с тях европейските комисари, както и че основни наши предложения ще бъдат взети предвид. Подобни отговори и писма получихме и от еврокомисари, от членове на европейския парламент и др. Това каза в интервю за  Агенция „Фокус“  проф. д-р Лалко  Дулевски, председател на Икономическия и социален съвет на България. „Вицепрезидентът на Европейската комисия (ЕК), отговарящ за еврото и социалния диалог Валдис Домбровскис в специално изпратено писмо ни информира, че подкрепя изразените от ИСС позиции относно разширяване на възможностите за финансиране на малките и средните предприятия чрез капиталовите пазари. Нещо повече, той ни уверява, че предложението ни за осъвременена дефиниция на обхвата на малките и средни предприятия ще бъде специално разгледано от работна група. Българският еврокомисар Мария Габриел и българските евродепутати също откликват на нашите предложения“, допълни още Дулевски.  \r\n„В редица документи на организирани съвместно с ЕИСК форуми са включени наши позиции. Например, в последната среща на президентите и главните секретари на икономическите и социални съвети в ЕС преди няколко дни в Рим, за която вече стана дума, бе приета заключителна декларация. В нея са включени наши и подкрепени и от други колеги предложения за изготвяне на европейска стратегия за постигане на глобалните цели за устойчиво развитие, за създаването на европейска пътна карта и на национални пътни карти, за прилагането на ЕССП, за балансирано отношение между икономическите, екологичните и социалните процеси, което да гарантира стабилността в ЕС“, коментира проф. д-р Лалко Дулевски.", "date": "2019.06.19", "title": "Проф. д-р  Лалко  Дулевски: Председателят на ЕК изрази своята благодарност от представените от ИСС резолюции относно предизвикателствата и бъдещето на Европа"}
{"url": "http://www.focus-news.net/news/2019/06/19/2671677/georgi-gyokov-bsp-tsenata-na-hlyaba-shte-se-namali-v-blizko-badeshte-ako-bade-namaleno-dds-to.html", "text": "Цената на хляба ще се намали в близко бъдеще, ако бъде намалено ДДС-то. Това каза пред журналисти в Министерски съвет народният представител от ПГ на „БСП за България” и зам.-председател на социалната комисия в парламента Георги Гьоков след заседание на Националния съвет за тристранно сътрудничество, по време на което беше обсъдено предложението на БСП за намаляване на ДДС на брашното и лекарствата, предаде репортер на  Агенция „Фокус“ . \r\n„Благодаря на НСТС, че бях поканен като вносител на законопроекта да разясня за какво става въпрос – за нашето предложение за намаляване на ставката на ДДС върху хранителни продукти и лекарства“, посочи Гьоков. Той уточни, че по-голяма част от становищата не са били в полза на предлаганите промени. „Това, което предлагаме ние, ще даде „глътка въздух“ на хората, които плащат прекалено големи цени за неща от първа необходимост като хранителни продукти и лекарства. Чрез законопроекта даваме възможност да им се намали малко цената“, подчерта Гьоков. Той посочи, че няма логика в това, че печалбата ще остане в търговците, а няма да има намаление за крайния потребител. \r\nПо думите му очакванията на БСП са, че с приемането на промените първоначално цената на хляба няма да бъде намалена, но това ще се случи постепенно. „В условията на пазарна икономика всички, които могат да свият производствената стойност на изделието, което предлагат, ще му намалят цената, за да бъдат конкурентноспособни на пазара. Така че няма как да не падне цената – ако не първоначално, то в близко бъдеще“, обясни Гьоков и посочи, че това е една от идеите на законопроекта. \r\nЦветилена СИМЕОНОВА", "date": "2019.06.19", "title": "Георги Гьоков, БСП: Цената на хляба ще се намали в близко бъдеще, ако бъде намалено ДДС-то"}
{"url": "http://www.focus-news.net/news/2019/06/19/2671682/plovdiv-pozhar-e-goryal-v-tseh-za-hartieni-i-naylonovi-opakovki-v-kv-trakiya.html", "text": "Пожар е горял в цех за хартиени и найлонови опаковки на ул. „Цар Симеон“ в кв. „Тракия“ в Пловдив. Това съобщиха за  Радио „Фокус“ – Пловдив  от Областната дирекция на МВР. Информация за пожара е подадена около полунощ. Огънят е локализиран и овладян от служители на Четвърта районна служба „Пожарна безопасност и защита на населението“. Няма пострадали хора. Предстои на местопроизшествието да бъде извършен оглед за изясняване на причините и обстоятелствата около запалването. Образувано е досъдебно производство.", "date": "2019.06.19", "title": "Пловдив: Пожар е горял в цех за хартиени и найлонови опаковки в кв. „Тракия“"}
{"url": "http://www.focus-news.net/news/2019/06/19/2671683/sofiya-shte-aktualizira-programata-si-za-kachestvo-na-vazduha-sas-sredstva-po-opos.html", "text": "Министърът на околната среда и водите Нено Димов и кметът на София Йорданка Фандъкова подписаха договор за изготвяне на Програма за подобряване качеството на атмосферния въздух на територията на Столична община за периода 2021-2026. Това съобщиха от пресцентъра на  Министерството на околната среда и водите . Програмата е за намаляване нивата на замърсителите и за достигане на утвърдените норми за качеството на атмосферния въздух (КАВ) в съответствие с нормативната уредба и по-специално нормите за арсен, кадмий, живак, никел и полициклични ароматни въглеводороди в атмосферния въздух. \r\nПроектът е на стойност  400 000 лв., осигурени изцяло от ОП „Околна среда 2014-2020 г.“ (ОПОС). Срокът за изпълнение на дейностите е 18 месеца. \r\nСтоличната община вече изпълнява проект за по-чист въздух със средства по програмата чрез мерки за намаляване количеството емисии на фини прахови частици, които са с източник битовото отопление.", "date": "2019.06.19", "title": "София ще актуализира програмата си за качество на въздуха със средства по ОПОС"}
{"url": "http://www.focus-news.net/news/2019/06/19/2671678/silistra-rayonnata-prokuratura-rakovodi-dosadebno-proizvodstvo-po-sluchaya-s-izcheznaloto-vav-vodite-na-reka-dunav-16-godishno-momche.html", "text": "Районната прокуратура в Силистра ръководи досъдебно производство по повод инцидента с момче, което е изчезнало във водите на река Дунав. Това съобщиха от пресцентъра на  Апелативна прокуратура – Варна . \r\nНа 18 юни, вторник, в 20.05 часа бил получен сигнал на спешния телефон 112 за момче, което скочило в река Дунав и било повлечено от течението. За инцидента сигнализирали приятели на 16-годишния ученик и жена от заведение. Младежът отишъл със свои приятели на реката, за да им покаже плувните си умения. Предния ден той заснел клип как скача в река Дунав и дори го показал на майка си. Привечер във вторник момчето скочило няколко пъти в реката. Последния път течението го повлякло.  \r\nНа помощ на приятеля си се притекъл 23-годишен младеж от компанията на ученика. Той скочил да помогне на 16-годишното момче, но като не успял, се върнал на брега. Пред очите на приятелите си 16-годишният ученик изчезнал.  \r\nБългарските и румънските гранични власти са уведомени за инцидента.", "date": "2019.06.19", "title": "Силистра: Районната прокуратура ръководи досъдебно производство по случая с изчезналото във водите на река Дунав 16-годишно момче"}
{"url": "http://www.focus-news.net/news/2019/06/19/2671684/blagoevgrad-delegatsiya-ot-norvegiya-pristigna-v-grada-za-da-se-zapoznae-s-kulturnoto-nasledstvo-na-oblastniya-tsentar.html", "text": "Представители на норвежка делегация пристигнаха в Благоевград във връзка с предстоящо подготвяне на проектно предложение, свързано с културното наследство. Това съобщиха от пресцентъра на  Община Благоевград .  Те се срещнаха с директора на ЦЛРТБ Цветанка Гаврилова и диригента на Биг Бенд – Благоевград Борис Янев. По време на срещата, представителите на Благоевград, заедно с Одд Ерик Ватлестад, музикален продуцент и Тор-Ивар Лунд, звуков системен инженер от Норвегия, обсъдиха подробности около бъдеща съвместна работа. Акцент в работната среща бе установяване на партньорства по Програма PA14 “Културно предприемачество, наследство и сътрудничество“, финансирана от ФМ на ЕИП 2014-2021 г.  \r\nПрограмата е фокусирана върху културата и културното наследство, като ресурси за местно и регионално развитие, чрез мерки за културно предприемачество, заетост и социално включване. С Програмата ще се подкрепят проекти, които подобряват условията на представяне на колекции на музеи, галерии, библиотеки и читалища, както и такива, които документират културната история на социални, етнически и културни малцинства, и групи. Разширяване на достъпа до култура е също сред целите на Програмата, като ще бъдат финансирани проекти, които създават ново културно съдържание чрез организирането на фестивали, представления, пътуващи постановки, изложби, културни маршрути и др. Предвидена е и подкрепа за учебни визити – пътувания в България и Лихтенщайн, Исландия и Норвегия. Делегацията от Норвегия се запозна и с дейността на различни музикални школи в Благоевград. Тя ще се включи и в част от организацията за фестивала „Франкофоли“, който предстои на 21 и 22 юни в Благоевград.", "date": "2019.06.19", "title": "Благоевград: Делегация от Норвегия пристигна в града, за да се запознае с културното наследство на областния център"}
{"url": "http://www.focus-news.net/news/2019/06/19/2671687/desislava-petrova-rzok-vidin-izplateni-sa-460-313-lv-na-25-apteki-v-oblastta.html", "text": "Районната здравноосигурителна каса изплати 460 313 лв. на 25 аптеки в област Видин. Това каза за  Радио „Фокус“ – Видин  Десислава Петрова, главен експерт в РЗОК - Видин. Изплатените средства са за осигурените лекарствени продукти, медицински изделия и диетични храни за специални медицински цели, за домашно лечение. Здравноосигурителните плащания са за периода от 1-ви до 15-ти май 2019 г. \r\n223 540 лв. от изплатените средства на аптеките покриват лекарствените продукти, назначени с т.нар. протокол 1, за които се извършва експертиза. 236 773 лв. е размерът на изплатените средства за домашно лечение, отпуснати само срещу рецептурна книжка /не се изисква протокол/, както и за медицински изделия в извънболничната помощ. \r\nНай-често отпускани лекарства по заболявания за област Видин са за ревматоидни заболявания, неинсулинозависим захарен диабет с неврологични усложнения, инсулинозависим захарен диабет без усложнения, Болест на Парконсон. Здравноосигуреният пациент представя актуална рецептурна книжка с въведена диагноза/и от личния лекар, заверена в приемната на РЗОК, в която се проследява и отбелязва датата на получаване на лекарстения продукт, частично или изцяло заплатен от НЗОК, от съответната аптека. НЗОК, респективно РЗОК, осигурява качествена скъпоструваща лекарствена терапия за домашно лечение, съответстваща на най-новите терапевтични подходи на европейско ниво, вкл. на млади хора в работоспособна възраст, за да се осигури по-качествен начин на живот. Процедурата за получаването ѝ максимално е облекчена.", "date": "2019.06.19", "title": "Десислава Петрова, РЗОК - Видин: Изплатени са 460 313 лв. на 25 аптеки в областта"}
{"url": "http://www.focus-news.net/news/2019/06/19/2671686/stara-zagora-gradat-e-domakin-na-natsionalno-uchenichesko-sastezanie-po-zashtita-pri-bedstviya-pozhari-i-izvanredni-situatsii-2019.html", "text": "На 27 юни от 09.00 ч в парк „Пети октомври” в Стара Загора ще се проведе Националния етап на ХVІІ-то ученическо състезание \"Защита при бедствия, пожари и извънредни ситуации” – 2019. Това съобщиха от пресцентъра на  Общината .  \r\nПредставителни отбори от всички области ще премерят сили като демонстрират знания, умения, съобразителност и бързина за действия при земетресение, наводнение, пожари, химическа авария и оказване на първа до лекарска помощ.  \r\nИнициативата е част от Националния календар за извънучилищни дейности на Министерството на образованието и науката за учебната 2018/2019 г. Организатор на проявата е Главна дирекция „Пожарна безопасност и защита на населението” – МВР и Национален дворец на децата – МОН, в партньорство с Община Стара Загора и Български червен кръст – Стара Загора. Целите на състезанието са да се проверят нивото на придобитите от учениците знания и навици за действие при природни бедствия, пожари и промишлени аварии през основния курс на обучение в училище, да възпитава състезателите в чувство на другарска взаимопомощ и работа в екип при възникване на кризисни ситуации, да популяризира обучението за действие при извънредни ситуации.", "date": "2019.06.19", "title": "Стара Загора: Градът е домакин на национално ученическо състезание по \"Защита при бедствия, пожари и извънредни ситуации” – 2019"}
{"url": "http://www.focus-news.net/news/2019/06/19/2671659/vanshniyat-ministar-na-makedoniya-ako-ne-poluchim-data-prez-oktomvri-tova-shte-slozhi-tochka-na-evropeyskata-perspektiva-na-makedoniya.html", "text": "Ако Македония не получи дата за преговори с ЕС до октомври, това ще сложи точка на европейската перспектива на страната, заяви в сряда македонският министър на външните работи Никола Димитров на съвместна пресконференция със словашкия си колега и настоящ председател на организацията за сигурност и сътрудничество в Европа (ОССЕ) Мирослав Лайчак, който е на посещение в Скопие, предава македонската редакция на  Радио „Свободна Европа“ . \r\nДимитров заяви, че Македония е направила много и у дома и по отношение на решаване на външните си въпроси през последните две години. \r\n„Успехът на Македония ще бъде важен сигнал за целия регион, че европейската врата е отворена, но ако такова нещо не се случи, това ще сложи точка на тази перспектива и мисля, че това е бремето на страните-членки през следващите няколко месеца“, заяви Димитров. \r\nЛайчак, от своя страна, заяви, че Македония е направила много и сега е ред на ЕС да изпълни обещанията си. Той подчерта, че няма страна-членка, която е против започването на преговори със Скопие, но има такива, които са против разговорите с Албания. \r\nПревод и редакция:", "date": "2019.06.19", "title": "Външният министър на Македония: Ако не получим дата през октомври това ще сложи точка на европейската перспектива на Македония"}
{"url": "http://www.focus-news.net/news/2019/06/19/2671690/pravitelstvoto-obyavi-29-yuni-za-den-na-bezopasnostta-na-dvizhenieto-po-patishtata.html", "text": "Правителството прие решение, с което 29 юни се обявява за ден на безопасността на движението по пътищата. Този акт е насочен към популяризирането на темата чрез провеждане на различни мероприятия, информационни и образователни кампании. Това съобщиха от  правителствената информационна служба . \r\nС решение на Министерски съвет, 2019 година бе определена за година на активна работа по опазване живота и здравето на участниците в движението под мотото „Пази семейството си на пътя“. В продължение на тази практика, обявяването на 29 юни за ден на безопасността на движението по пътищата ще създаде възможност за ежегодно отчитане на постигнатите резултати, за споделяне на опита на различните ведомства и организации, работещи в тази област, както и за вземане на нови решения за предприемане на превантивни мерки, насочени към безопасност на транспортните системи.", "date": "2019.06.19", "title": "Правителството обяви 29 юни за ден на безопасността на движението по пътищата"}
{"url": "http://www.focus-news.net/news/2019/06/19/2671662/kathimerini-gartsiya-nyama-da-pozvoli-na-turtsiya-da-izvarshva-sondazhi-v-neynata-ikonomicheska-zona-zayavi-gratskiyat-ministar-predsedatel.html", "text": "Гърция разполага с план за предотвратяване на всякакви опити на Турция да добива природен газ в Изключителна икономическа зона (ИИЗ) между гръцкия остров Кастелоризо и Кипър, заяви министър председателят на Гърция Алексис Ципрас, цитиран от електронното издание на вестник  Kathimerini . \r\nВ интервю пред телевизия Open премиерът заявяи: „Турция няма да направи това. Ние няма да допуснем турският президент Ердоган да сондира в гръцката ИИЗ. Гърция има предпазен план. Гърция няма да отстъпи“. \r\nНарастването на напрежението в Егейско море и Източното Средиземноморие не изненадва Ципрас. „Това са действия, които ние предвиждахме преди много време и затова работим активно върху план, с който страната да е готова за отговор на подобни прояви съвместно със съответните съюзници“, подчерта той. Според него всичко, което предприема Турция, нарушаването на международното право и агресивното поведение, не е демонстрация на сила, а на слабост. „Това е в следствие на абсолютния успех на стратегията, предприета в района от Гърция, Кипър и съюзниците. Затова Турция се намира в стратегическа безизходица и се чувства и е изолирана в района“, обясни Ципрас. \r\nСпоред гръцкия министър-председател провокативното поведение на Турция се дължи на стремежа за „осигуряване на дял“ при евентуален добив на газ в района, но „Кипър не е малка и беззащитна страна, а страна, която принадлежи към ЕС“, като подчерта необходимостта от предприемането на мерки, които „ще принудят Анкара да проумее, че само ще загуби, ако продължи да се държи по този начин“. \r\nГръцкият министър председател изрази удовлетворение от позицията на Вашингтон и Брюксел относно обстановката в района, като посочи, че се обмисля предприемането на специфични мерки срещу Турция. Според Ципрас линиите за комуникация с Анкара „винаги са отворени“. „Ще говоря с Ердоган, ако е необходимо, но това още не е нужно“, добави гръцкият премиер.", "date": "2019.06.19", "title": "Kathimerini: Гърция няма да позволи на Турция да извършва сондажи в нейната икономическа зона, заяви гръцкият министър председател"}
{"url": "http://www.focus-news.net/news/2019/06/19/2671693/blagoevgrad-vremenno-e-ogranicheno-dvizhenieto-v-rayona-na-yakoruda-poradi-ptp.html", "text": "Временно движението по път II-84 Якоруда – Разлог при км 81, в района на Якоруда, е ограничено поради ПТП, съобщиха от пресцентъра на  Агенция „Пътна инфраструктура“  .", "date": "2019.06.19", "title": "Благоевград: Временно е ограничено движението в района на Якоруда поради ПТП"}
{"url": "http://www.focus-news.net/news/2019/06/19/2671689/pazardzhik-okrazhniyat-sad-se-proiznasya-po-iskane-na-advokatite-na-14-te-obvinyaemi-za-razprostranenie-na-ideite-islyamska-darzhava-za-otvod-na-prokurora-po-deloto-nedyalka-popova.html", "text": "Окръжният съд в Пазарджик се произнася по искане на адвокатите на 14-те обвиняеми за разпространение на идеите на терористичната организация „Ислямска държава” за отвод на прокурора по делото Недялка Попова, предаде репортер на  Радио „Фокус“ – Пазарджик . Като причина за това искане, освен защитниците, и някои от подсъдимите посочиха публикации в медии от миналата година, в които според тях било отразено отрицателното отношение на прокурора към мюсюлманите. В съдебната зала стана ясно, че по казуса е извършена проверка от Върховната касационна прокуратура, която не е установила нарушения. Прокурор Попова също заяви, че няма основания за искането за отвода й по делото. \r\nВаня НИКОЛОВА", "date": "2019.06.19", "title": "Пазарджик: Окръжният съд се произнася по искане на адвокатите на 14-те обвиняеми за разпространение на идеите „Ислямска държава” за отвод на прокурора по делото Недялка Попова"}
{"url": "http://www.focus-news.net/news/2019/06/19/2671694/d-r-ognyan-simeonov-dietolog-prez-lyatoto-tryabva-da-sachetavame-birata-s-meze.html", "text": "През лятото трябва да съчетаваме бирата с мезе. Това каза диетологът д-р Огнян Симеонов в интервю за  Агенция „Фокус“  във връзка с правилното хранене през лятото. „Колкото по-сладък е един алкохол, толкова повече калории има в него. При 100 грама алкохол можем да започнем от 100 калории и да завършим с над 600 калории за едно питие. Това са т.нар. алкохолни ликьори и всички форми на коктейли, които масово се употребяват най-вече от дамите – те са свръх богати на калории и излишни телесни мазнини, които се натрупват в тялото ни“, обясни д-р Симеонов. Той посочи, че ако пием алкохол, трябва винаги да ги съчетаваме с мезе на масата. „Това ще рече, че ако си взимаме бира, е хубаво да имаме и риба, и някаква салата, да има комбинация на протеини, въглехидрати и мазнини. Защото сам по себе си алкохолът е доста калоричен\", посочи той. \"Например една стандартна водка от 100 грама или 40%-ов алкохол като уиски и ракия се равнява като количество на един килограм зеленчуци или три шопски салати, които в заведенията са от 300 до 350 грама. За да могат да добият представа хората, които консумират 100 грама алкохол, им показваме на какво е равен той като количество приета храна – близо 1 кг изядена храна. По този начин хората ще могат да гледат количествата и да не наблягат много на алкохола, ако не искат да напълняват“, обясни диетологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.19", "title": "Д-р Огнян Симеонов, диетолог: През лятото трябва да съчетаваме бирата с мезе"}
{"url": "http://www.focus-news.net/news/2019/06/19/2671696/blagoevgrad-mazh-e-zaginal-a-chetirima-sa-postradali-pri-katastrofata-na-pat-ii-84-v-uchastaka-mezhdu-yakoruda-i-razlog.html", "text": "Мъж е загинал, а четирима са пострадали при катастрофата на път II-84 в участъка между Якоруда и Разлог. Това съобщиха от  ОДМВР - Благоевград . Сигналът за инцидента е подаден около 13.54 часа днес. По първоначална информация пътнотранспортното произшествие е между товарен автомобил „Ман“, лек автомобил „Опел Астра“ и лек автомобил „Сузуки Витара“. Движението на ППС и в двете посоки е преустановено.", "date": "2019.06.19", "title": "Благоевград: Мъж е загинал, а четирима са пострадали при катастрофата на път II-84 в участъка между Якоруда и Разлог"}
{"url": "http://www.focus-news.net/news/2019/06/19/2671688/parite-za-partiite-otnovo-razbuniha-duhovete-v-parlamenta-obzor.html", "text": "Промените в Закона за държавния бюджет за намаляване на партийната субсидия от 11 лева за действителен глас на 1 лев бяха инициирани от управляващите на 6 юни и приети на първо гласуване на 12 юни. Оттогава досега темата за парите на партиите продължава да вълнува политиците и да е обект на коментари в кулоарите на Народното събрание. Вече се появиха множество предложения. От БСП предлагат от 3 юни всички налични пари на депозит на партиите да бъдат върнати в бюджета, от ДПС предложиха 0 лв. партийна субсидия, а днес обхватът на предложенията се разшири с безвъзмедно предоставяне на офиси на политическите сили от общините. Предложението стана ясно след среща между ГЕРБ и ДПС в Народното събрание. За срещата информира медиите  председателят на ДПС Мустафа Карадайъ . Той отчете, че от ГЕРБ са се съгласили за отворено финансиране на политическите партии. Според него те са съгласни, че с 1 лв. субсидия няма как партиите да финансират дейността и кампаниите си. „Внесохме нашите предложения за субсидиране на политическите партии. ГЕРБ ни поканиха на среща, която се проведе  в Народното събрание“, обясни Карадайъ. „Според нас няма разлика между 1 лв. или 0 лв. субсидии на политическите партии, защото партиите с 1 лв. субсидии не могат да финансират нито дейността си, нито кампаниите си. Затова ние предложихме американския модел на финансиране на партиите с 0 лв. субсидии на партиите“, съобщи Мустафа Карадайъ.  \r\nПо-късно от страна на ГЕРБ също коментираха разговорите си с ДПС за субсидиите.  Председателят на бюджетна комисия и депутат от ГЕРБ Менда Стоянова  посочи, че с американския модел на финансиране се прави стъпка към изсветляване на финансирането на партиите. „Срещата с ДПС беше по повод внесеното им официално предложение между първо и второ четене в Закона за държавния бюджет. Тяхното предложение е за 0 лв. субсидия и възможност партиите да се финансират от други източници като дарения от физически и юридически лица\", обясни тя. \"Говорихме с тях, но си ставаме на нашата позиция. 1 лв. е това, което ние сме внесли и ще защитаваме в зала“, категорична бе Стоянова. Тя посочи, че по отношение на отвореното финансиране, трябва да се направят промени. Менда Стоянова заяви, че ГЕРБ ще предложи общините да предоставят безвъзмездно офиси на политическите партии. Според нея не би следвало да има таван на финансирането.  \r\nМеждувременно в зала от БСП предложиха да се удължи срокът за предложения между първо и второ четене по Закона за държавния бюджет, където се предлага субсидията да бъде намалена от 11 лв. на 1 лв. за получен действителен глас. Искането на опозицията не бе прието.  Заместник-председателят на ПГ на „БСП за България“ Крум Зарков  коментира разговорите на ГЕРБ и ДПС. Според него двете партии се опитват да приватизират политическия живот. По думите му не става дума за намаляване на субсидиите, а за допускане на частно финансиране. \"Кой оттук нататък мислите, че ще обслужват партиите - своите избиратели или своите спонсори? Кой утре ще определя листите с общински съветници и кандидат-кметовете - партиите или контролиращите ги олигарси\", попита Зарков. \"Това е истински атентат към базисните постижения на българската демокрация\", заяви депутатът. \"БСП е единствената партия срещу него. Призоваваме българските граждани също да не остават безучастни. Призоваваме за открит и честен дебат, за това как да се намали субсидията без да се намали независимостта на политическите субекти\", каза още Крум Зарков. Той посочи, че за всичко това БСП започва разговори, които ще субективизира в законови предложения. Зарков посочи, че БСП се противопоставя на всеки опит легално да се вкарат частни интереси в политиката. Според него си заслужава да се информират европейските партньори за това.  \r\nКоментари по темата за парите на партиите направиха и партньорите на ГЕРБ в малката коалиция. По думите на  лидера на „Атака“ Волен Сидеров  харчовете на партиите не са най-вредното нещо. Той заяви, че премахването на субсидиите на партиите няма да облекчи живота на хората. Мнението на „Атака“ отпреди 4-5 години е, че ако субсидията е 0 лв., то отразяването на партиите да не трябва да бъде платено.   Лидерът на НФСБ Валери Симеонов  посочи, че партията му е подкрепила това, което смята за субсидиите на първо четене. „Това, че съм коалиционен партньор, не означава, че сме сиамски близнаци. Ние сме отделна политическа сила. Повтарям не сме сиамски близнаци. НФСБ си има програма, има си коалиционно споразумение, което сме подписали, в което няма нито дума за субсидията\", каза Симеонов. \"Ако имате въпроси към ГЕРБ, ги отнесете към представителите на ГЕРБ. Ние не можем да отговаряме за техните действия, бездействия, оригинални идеи или безумия“, коментира той.  \r\nДеница КИТАНОВА", "date": "2019.06.19", "title": "Парите за партиите отново \"разбуниха духовете\" в парламента (ОБЗОР)"}
{"url": "http://www.focus-news.net/news/2019/06/19/2671697/pravitelstvoto-predlaga-akad-angel-galabov-i-akad-chavdar-rumenin-da-badat-udostoeni-s-orden-sv-sv-kiril-i-metodiy-parva-stepen.html", "text": "Правителството предлага на Президента на Република България да издаде указ за награждаване на акад. Ангел Гълъбов и на акад. Чавдар Руменин с орден „Св. Св. Кирил и Методий“ – първа степен, за големите им заслуги в областта на науката. Това съобщиха от  правителствената информационна служба . Акад. Ангел Гълъбов  е водещ български учен в областта на вирусологията, доктор на медицинските науки. Бил е преподавател и ръководител на лаборатория в катедрата по вирусология на Института за специализация и усъвършенстване на лекари и Института по заразни и паразитни болести, а от 1995 до 2011 г. е директор на Института по микробиология при БАН (ИМ -БАН). От 2004 г. е член-кореспондент, а \r\nот 2008 г. академик по вирусология на БАН. Научната дейност на акад. Гълъбов е обобщена в над 300 научни статии, повечето от които са публикувани в чужбина. Публикациите му са цитирани над 1500 пъти в специализираната литература. Главен редактор е на списанието „Acta Microbiologica Bulgarica“, което отразява развитието на българската микробиологична наука през последните 50 години. Научните изследвания на акад. Гълъбов са насочени към биологичния скрининг на различни органични вещества, част от които имат противовирусно действие. В резултат на труда му могат да се посочат редица препарати, внедрени в нашите химикофармацевтични предприятия със значителен икономически ефект и широко приложение в лечебната практика. Акад. Гълъбов се отличава с мащабна научно-организационна дейност. Той е основоположник на първата в Европа симпозиумна верига по антивирусни вещества. Негова е и заслугата за обединяването на 9 дружества по микробиология от балканските страни в Балканското микробиологично дружество, на което става пръв председател. Като директор на ИМ-БАН има съществен принос за динамичното му развитие. Институтът се присъединява към международната мрежа на Пастьоровите институти, избран е за член на изпълнителното бюро на тези институти и координатор на институтите от зона Европа. През годините акад. Гълъбов осъществява активна преподавателска дейност в редица висши училища и ръководи десетки докторанти. От 1983 г. е експерт по вирусни инфекции към Световната здравна организация. Член е на Международната организация за изследване на клетката, Международната организация за антивирусни изследвания и др. Участвал е като лектор в многобройни международни конгреси. През 2003 г. е вписан в Златната книга на изобретателите в България за 39 изобретения в областта на антивирусните средства и модификатори на биологичния отговор. Акад. Чавдар Руменин  е избран през 2004 г за член-кореспондент на БАН., а през 2012 г. за академик в областта на инженерните науки. Бил е научен секретар на Института по системно инженерство, а от 1999 г. до 2018 г. е директор на настоящия Институт по роботика. С активното съдействие на акад. Руменин институтът се превръща в съвременна и високотехнологична организация, чиято мисия и приоритети са хипертехнологиите на 21 век, а именно роботиката и изкуственият интелект. Академикът е организирал и изградил с помощта на проекти 4 модерни лаборатории в института за целите на сензориката, роботиката и магнитните измервания. Чавдар Руменин е автор на три монографични труда и има над 390 публикации в престижни списания и издания, включително в списание „Science“. Той е един от най-цитираните български учени, бил е ръководител и консултант на повече от 20 докторанти и има над 160 изобретения, значителна част от които са трансферирани като технологии в националната индустрия с огромно икономическо въздействие. Акад. Чавдар Руменин участва в международния екип от изследователи и инженери в ЦЕРН и е разработил апаратурата, доказваща съществуването на Х-бозона. Името му е вписано в „Златната книга на българските откриватели и изобретатели“, носител е на званията „Изобретател на годината“ и „Почетен изобретател на България“. Носител е на наградата „Питагор“ за утвърден учен през 2012 г. и много други чуждестранни и национални отличия. Има активно участие в дейността на Центъра за обучение на БАН с лекции по иновационни технологии за подготовката на докторанти и постдокторанти. Национален координатор е за България на Европейската мрежа по мултифункционални микросистеми Nexus. Акад. Руменин е дългогодишен член на Висшата атестационна комисия и на международния управителен съвет на Европейската асоциация по сензори и микросистеми Eurosensors, на Комисията за сътрудничество с ЦЕРН и на Съвета на Фондация „Еврика“.", "date": "2019.06.19", "title": "Правителството предлага акад. Ангел Гълъбов и акад. Чавдар Руменин да бъдат удостоени с орден „Св. Св. Кирил и Методий“ – първа степен"}
{"url": "http://www.focus-news.net/news/2019/06/19/2671671/zoran-zaev-prez-dekemvri-shte-zapochnem-da-otvaryame-glavite-ot-pregovorite-s-es-nyama-nuzhda-ot-predsrochni-izbori.html", "text": "Премиерът на Македония Зоран Заев заяви, че според приетите заключения на министрите на външните работи на страните-членки на ЕС на срещата в Люксембург, Македония ще започне да отваря главите от присъединителните преговори през декември, предава скопският телевизионен  канал  „Телма“ . \r\nСпоред него, Скопие има подкрепата на всички държави-членки и сега, когато парламентарното мнозинство е стабилно, няма нужда от нови избори, а само ще бъдат направени промени в правителството, които ще бъдат финализирани през следващата седмица. \r\nПревод и редакция:", "date": "2019.06.19", "title": "Зоран Заев: През декември ще започнем да отваряме главите от преговорите с ЕС, няма нужда от предсрочни избори"}
{"url": "http://www.focus-news.net/news/2019/06/19/2671695/kardzhali-okrazhnata-prokuratura-predade-na-sad-mazha-blasnal-velosipedist-kray-selo-zagorsko.html", "text": "Окръжната прокуратура предаде на съд мъжа, блъснал велосипедист край село Загорско. Това съобщиха от пресцентъра на  Апелативна прокуратура - Пловдив . Мъжът с инициали В.С. (на 31 г.) е привлечен като обвиняем за това, че за времето от 22.00 часа на 14 юни 2019 г. до 6.00 часа на 15 юни 2019 г. на път I-5 в участъка от спирка „Джебел“  към ГКПП - Маказа при управление на лек автомобил (марка „Пежо 406“) е нарушил правила за движение по пътищата и по непредпазливост е причинил смъртта на 37-годишен велосипедист, като деецът е избягал от местопроизшествието. \r\nС постановление на наблюдаващия прокурор от днес обвиняемият е задържан за срок от 72 часа, като предстои Окръжна прокуратура – Кърджали да внесе искане в съда за вземане  на мярка за неотклонение „Задържане под стража“ спрямо него. По делото са извършени огледи  на местопроизшествие, назначени са съдебни експертизи и други процесуални действия. Разследването по случая продължава.", "date": "2019.06.19", "title": "Кърджали: Окръжната прокуратура предаде на съд мъжа, блъснал велосипедист край село Загорско"}
{"url": "http://www.focus-news.net/news/2019/06/19/2671698/burgas-v-dobro-zdravoslovno-sastoyanie-e-6-godishnoto-dete-postradalo-pri-intsident-s-trikolka-v-slanchev-bryag.html", "text": "В добро здравословно състояние е 6-годишното дете, пострадало при инцидент с триколка в к. к. Слънчев бряг. Това потвърдиха за  Радио „Фокус“ – Бургас  от медицинския център в курортния комплекс. Детето все още е под наблюдение, но няма опасност за живота му. „Фокус“ припомня, че инцидентът е станал около 21.25 часа на 18 юни т. г. на алеята между х-л „Меридиан“ и х-л „Континентал“ в к. к. Слънчев бряг. Поради движение с несъобразена скорост и загуба на управление електрическа триколка без регистрационен номер, управлявана от 6-годишното дете от Германия, се е блъснала в крайпътен бордюр. При инцидента то е получилло комоцио и е откарано за лечение в медицински център „Нептун Бийч“ в курортния комплекс. \r\nМария ПОПЧЕВА", "date": "2019.06.19", "title": "Бургас: В добро здравословно състояние е 6-годишното дете, пострадало при инцидент с триколка в Слънчев бряг"}
{"url": "http://www.focus-news.net/news/2019/06/19/2671700/ombudsmanat-maya-manolova-shte-podkrepi-protesta-na-zhiteli-ot-zhk-mladost-1-sreshtu-stroitelstvo-na-12-etazhen-hotel-i-zhilishtna-sgrada.html", "text": "На 19 юни 2019 г., от 18.30 часа по покана на жители от жк „Младост 1“ омбудсманът Мая Манолова ще подкрепи протеста им срещу строежа на 12-етажен хотел и жилищна сграда в частен имот, предвидени по Подробен устройствен план, в процедура за одобряване. Това съобщиха от пресцентъра на  Омбудсмана на Република България .   \r\nГражданите са категорични, че този строеж е за сметка на зелените площи, в близост до Метростанция „Младост 1“, което не само ще засили трафика под балконите им, но и ще намали паркоместата в района.", "date": "2019.06.19", "title": "Омбудсманът Мая Манолова ще подкрепи протеста на жители от жк „Младост 1“ срещу строителство на 12-етажен хотел и жилищна сграда"}
{"url": "http://www.focus-news.net/news/2019/06/19/2671701/tsolo-vutov-e-predlozhen-za-udostoyavane-s-orden-stara-planina-parva-stepen.html", "text": "Правителството предлага на Президента на Република България да издаде указ за награждаване на проф. дтн инж. Цоло Вутов с орден „Стара планина“ без лента – първа степен, за приноса и заслугите му към икономическото развитие на страната и изграждането на съвременните индустриални отношения. Това съобщиха от  правителствената информационна служба . \r\nПроф. дтн инж. Цоло Вутов е ръководител на група ГЕОТЕХМИН, обединяваща повече от 20 дружества, предстaвители на отговорния бизнес в България. Дружествата реализират средногодишно оборот от приходи на продукция над 500 млн. лв. Създадена е заетост на над 3250 служители в десетки малки и средни български фирми. Най-голямото дружество в група ГЕОТЕХМИН - Елаците-Мед осигурява работа на жители от 8 общини, а за последните години е вложило 865 млн. лв. в инвестиции и разходи за опазване и възстановяване на околната среда. \r\nЦоло Вутов е лично ангажиран с организирането и участието си в различни форуми за наука и иновации в минерално-суровинната индустрия и строителството, а дружествата му допринасят за развитието на науката. Вутов е от най-активните членове на Управителния съвет на Българската търговско-промишлена палата, Националния борд по туризъм, член е на Консултативния съвет на КРИБ и участва в ръководствата на редица международни организации, където през годините съдейства последователно за подобряване на бизнес средата в България, защитата на частната инициатива и научното новаторство и увеличаването на потенциала на тези организации.", "date": "2019.06.19", "title": "Цоло Вутов е предложен за удостояване с орден „Стара планина“ - първа степен"}
{"url": "http://www.focus-news.net/news/2019/06/19/2671685/amerikanski-general-sasht-ne-tryabva-da-pozvolyavat-sarbiya-da-stane-satelit-na-kremal.html", "text": "Бившият главнокомандващ войските на САЩ в Европа Бен Ходжис счита, че водещата роля в разрешаването на косовския проблем трябва да е на САЩ, които трябва да организират „нов Дейтън“. Той написа това в статия, публикувана в неговия блог под заглавието „Нови подход към Сърбия и Косово“, предава руската агенция  EA Daily . \r\nПо неговите думи, в сътрудничество с ЕС и НАТО, САЩ трябва да предприемат „редица добре координирани мерки“, които биха довели Белград и Прищина до компромис. \r\nСпоред Ходжис, такъв подход би осигурил на президентите на Косово и Сърбия Хашим Тачи и Александър Вучич необходимото политическо пространство, в което те, „защитени от външен натиск“, биха могли да стигнат до „трудни, но необходими компромиси“. \r\n„Но това ще бъде възможно, само ако проявим такава степен на отговорност, както по време на преговорите в Дейтън, които в крайна сметка доведоха до несъвършен, но дългосрочен мир в региона на Западните Балкани“, цитира думите на Ходжис телевизионният канал РТС. \r\nЗа успеха на цялото това мероприятие, според мнението на американския генерал, е нужно участието на високопоставен дипломат от ранга на Ричард Холбрук. \r\nХоджис съветва да се използва опита от решаването на спора между Македония и Гърция около името на македонската държава, но при това предупреждава, че косовският въпрос е „много по-сложен“ и е възможно неговото разрешаване да изисква повече усилия. \r\nПри това той подчерта, че Вучич трябва да получи „стратегически варианти“ за Сърбия, които ще превърнат страната в „стабилизиращ фактор в региона“, а не „нова Куба или Венецуела в Югоизточна Европа, т.е. държава-сателит на Кремъл“. \r\nСпоред военния, Вучич е „под огромен натиск от Москва“, тъй като след обявяването на независимостта на Косово през 2008 година Белград е почувствал необходимост да се обърне към Русия за подкрепа в Съвета за сигурност на ООН. \r\nХоджис твърди, че Москва често не се съобразява с Вучич, като му оказва натиск чрез „духовенството, маргинални профсъюзи на активния състав на полицията и армията и други обществени организации, които считат, че Сърбия ще загуби, ако признае независимостта на Косово“. \r\nАмериканският дипломат Ричард Холбрук, докато е на поста заместник-държавен секретар на Уорън Кристофър от 1994 година, се занимава с разрешаването на конфликта в Босна и Херцеговина и е един от авторите на Дейтънския мирен договор, подписан през 1995 година. През 1996 година Холбрук напуска доброволно поста си. \r\nПревод и редакция:", "date": "2019.06.19", "title": "Американски генерал: САЩ не трябва да позволяват Сърбия да стане сателит на Кремъл"}
{"url": "http://www.focus-news.net/news/2019/06/19/2671699/vitsepremierat-mariyana-nikolova-pravitelstvoto-ne-podkrepya-namalyavaneto-na-dds-na-brashnoto-i-lekarstvata.html", "text": "Правителството не подкрепя намаляването на ДДС на брашното и лекарствата. Това каза на брифинг вицепремиерът Марияна Николова, предаде репортер на  Агенция „Фокус“ . „Националният съвет за тристранно сътрудничество обсъди законопроектите за изменение и допълнение на Закона за данъка върху добавената стойност, внесен от Корнелия Нинова и група народни представители, и на законопроект за публичните предприятия“, посочи Николова. По отношение на първата точка тя заяви, че социалните партньори с изключение на КТ „Подкрепа“ не са подкрепили направените предложения. По думите ѝ правителството в лицето на Министерството на финансите също не ги подкрепя. \r\n„По втора точка бяха обсъдени допълнително направени предложения от Министерството на икономиката, които се отнасят до запазване на действащия към момента режим на приватизация, както и за отпадане на наложените от законопроекта текстове, вливащи Агенцията за инвестициите в Агенцията за публични предприятия и контрол. Предложенията са по искане на социалните партньори и те бяха подкрепени“, обясни Николова и посочи, че само КТ „Подкрепа“ са се въздържали. \r\nЦветилена СИМЕОНОВА", "date": "2019.06.19", "title": "Вицепремиерът Марияна Николова: Правителството не подкрепя намаляването на ДДС на брашното и лекарствата"}
{"url": "http://www.focus-news.net/news/2019/06/19/2671704/smolyan-v-zlatograd-shte-se-provede-ultramaratonat-k3ultra-na-28-septemvri.html", "text": "За първи път тази година в Златоград ще се проведе уникално спортно събитие. На 28 септември 2019 г. в града ще бъде даден старт на ултрамаратона К3Ultra, в който се очаква да премерят сили едни от най-известните бегачи на ултрадълги дистанции. Това съобщиха от  Община Златоград . Това изпитание на силите, духа и човешката воля ще се проведе по трасета с дължини 23, 53 и 85 км. \r\nВ маршрутите на маратона се редуват възхитителни гледки от Родопите, участъци с концентрация на адреналин, които включват изкачване до връх Голям Тулпан, скално-култовия комплекс Божи мост, Лебедовите езера, крепостта \"Устра\", светилището Белото Каменье и много други природни забележителности. \r\nУникалното състезание ще доведе гости и медии от страната и чужбина, а организационният съвет има амбицията да превърне маратона в ежегодно спортно събитие. По този начин Златоград ще влезе в списъка на малкото български градове, домакини на атлетическа проява от подобен ранг. \r\nОбщина Златоград подкрепя маратона К3Ultra с убеждението, че волята и спортният дух на състезателите ще бъдат добър пример за младите хора в Златоград и съвсем скоро трудните, но красиви трасета ще бъдат пробягани и от участници от града.", "date": "2019.06.19", "title": "Смолян: В Златоград ще се проведе ултрамаратонът К3Ultra на 28 септември"}
{"url": "http://www.focus-news.net/news/2019/06/19/2671692/sasht-yaponskiyat-tanker-e-povreden-ot-mina-napomnyashta-na-iranskite.html", "text": "Японският танкер, който бе нападнат в Оманския залив миналата седмица, е повреден от водна мина, напомняща на иранските, заявиха от командването на силите на САЩ в Близкия Изток, предава  AFP . \r\n„Морската мина, която е била използвана при атаката, е различима и има поразителна прилика с иранските мини, които вече са показвани на иранските военни паради“, заяви командващият ВМС на САЩ в Близкия Изток Шон Кидо. \r\nВоенният обясни пред журналистите във Фуджейра, Обединените арабски емирства, че американските военни са открили биометрична информация на нападателите на японския кораб, включително „отпечатъци от ръката и пръстите“. \r\nДва петролни танкера бяха повредени при едновременни атаки край иранския бряг на 13 юни, точни пред стратегическия Ормузки пролив. \r\nПревод и редакция:", "date": "2019.06.19", "title": "САЩ: Японският танкер е повреден от мина, напомняща на иранските"}
{"url": "http://www.focus-news.net/news/2019/06/19/2671706/veliko-tarnovo-padnalo-darvo-zaradi-silna-burya-e-povredilo-patna-nastilka-na-ul-ilarion-makariopolski-v-gorna-oryahovitsa.html", "text": "Паднало дърво заради силна буря е повредило пътна настилка на ул. „Иларион Макариополски“ в Горна Оряховица. Сигнал за инцидента е подаден на тел. 112 малко преди 21.30 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Дървото е изкоренено от силен вятър. Няма данни за пострадали граждани няма, но са нанесени щети по асфалта на ул. „Иларион Макариополски“. Мястоъо на произшествието е посетено от екип на Сектор „СОД“, като предметите са отстранени, а мястото – обезопасено. \r\nЛуиза ТРАНЧЕВА", "date": "2019.06.19", "title": "Велико Търново: Паднало дърво заради силна буря е повредило пътна настилка на ул. „Иларион Макариополски“ в Горна Оряховица"}
{"url": "http://www.focus-news.net/news/2019/06/19/2671708/hristo-miryanov-e-predlozhen-za-nagrazhdavane-s-medal-za-zasluga-za-zaslugite-mu-v-oblastta-na-sporta.html", "text": "Правителството предлага на Президента на Република България да издаде указ за награждаване на Христо Мирянов с медал „За заслуга“ за заслугите му към Република България в областта на спорта. Това съобщиха от  правителствената информационна служба . \r\nВ над 35-годишния си стаж като треньор по борба в ЦСКА Христо Мирянов е подготвил цяла плеяда български борци, завоювали 29 златни, сребърни и бронзови медали на Летните олимпийските игри в Москва през 1980 г., световни, европейски и балкански първенства, и един златен пояс на Международния турнир „Никола Петров“, проведен в гр. Плевен през 1989 г. \r\nСред неговите възпитаници са десетки борци, сред които олимпийският шампион Георги Райков и медалистите Нено Ненчев, Цеко Попов, Стефан Лазаров, Петър Славчев и много други. В периода 1985-1986 г. е старши треньор на националния представителен отбор по борба на Република Ирак, с който завоюва отборно първо място на Арабските игри в Мароко с 2 златни, 4 сребърни и 2 бронзови медала. \r\nПрез 1995 г. е избран за почетен председател на столичния спортен съюз по борба под егидата на Софийска голяма община. Участвал е в организирането и провеждането на „Празника на борбата“ с над 500 участника - деца и юноши, от столични спортни дружества, клубове и училища по класическа и свободна борба.", "date": "2019.06.19", "title": "Христо Мирянов е предложен за награждаване с медал „За заслуга“ за заслугите му в областта на спорта"}
{"url": "http://www.focus-news.net/news/2019/06/19/2671707/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще чуете повече за успехите на децата от Детския комплекс в Белово на различни фестивали и конкурси. По темата ще разговаряме с директора на комплекса Катя Ванчева. Ще продължим темата за ролята на спорта за възпитанието на децата. Как се изгражда добър отбор и колектив ще чуете от треньора на  Волейболен клуб „Марица“ в Белово – Иван Цоклинов.  \r\nВъв втората част от предаването ще ви разкажем за една интересна и малко известна гробница в землището на Малко Белово. По темата наш събеседник ще бъде Севдалина Попова, старши експерт „Музейно дело“ в общината.  \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.06.19", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/06/19/2671709/sport-stana-yasen-sapernikat-na-ludogorets-pri-otpadane-na-starta-v-shl.html", "text": "Загубилият от двойката Ференцварош - Лудогорец ще отиде във втория предварителен кръг в шампионския поток на Лига Европа. Преди малко бе изтеглен жребият и за този етап на надпреварата. Той отреди, че Ференцварош или Лудогорец ще се изправи срещу отпадналия от двойката Валур (Исландия) - Марибор (Словения).", "date": "2019.06.19", "title": "Спорт: Стана ясен съперникът на Лудогорец при отпадане на старта в ШЛ"}
{"url": "http://www.focus-news.net/news/2019/06/19/2671710/st-inspektor-dragomir-ganchev-paten-kontrol-varna-tri-sa-uchastatsite-s-kontsentratsiya-na-patnotransportni-proizshestviya-na-teritoriyata-na-oblastta-spored-dannite-ot-2018-g.html", "text": "Три са участъците с концентрация на пътнотранспортни произшествия на територията на област Варна според данните от 2018 г. Това каза в интервю за  Радио „Фокус“ – Варна  старши инспектор Драгомир Ганчев, началник на група „Пътен контрол“ при Областната дирекция на МВР във Варна. Той обясни, че всяка година се извършва обследване на републиканската пътна мрежа на територията на областта, с цел установяване на участъците с по-голяма концентрация на катастрофи. Според данните на полицията от 2018 г., в областта са отчетени три такива.  \r\n„Първият участък е разположен на автомагистрала „Хемус“ при движение от София към Варна, участъкът, който е непосредствено преди пътен възел „Невша“. Вторият участък е разположен на път I-9 – отсечката между к. к. „Златни пясъци“ и Варна, намира се в областта на местност Долна Трака. И третият участък е пътя Варна – Добрич и по конкретно завоите, които се намират в отсечката от град Аксаково до разклона за село Кичево, или така наречения Панорамен път“, съобщи ст. инспектор Ганчев. Той посочи, че тези отсечки се оценяват според броя възникнали пътнотранспортни произшествия в рамките на една една година.  \r\n9 са регистрираните катастрофи на автомагистрала „Хемус“ в района на пътен възел „Невша“ през 2018 г., в района на местност Долна Трака са регистрирани 8 катастрофи и на пътя Варна-Добрич, в отсечката между Аксаково и местността, известна като „Баир баши“ – 7 произшествия. Ст. инспектор Ганчев отбеляза, че другите участъци с висок риск на ПТП на територията на областта, също са няколко. „Като пример, особено през летния сезон, мога да посоча пътя Варна – Бургас и, разбира се, пътя Варна – Добрич, който е почти целогодишно с висока интензивност на движението“, каза още ст. инспектор Ганчев. Във връзка с настъпилите тежки пътни инциденти през последните дни, в цялата страна се провежда специализирана операция на пътна полиция, с цел установяване на контрол върху нарушенията на пътя и спазването на правилата за движение. \r\nБояна АТАНАСОВА", "date": "2019.06.19", "title": "Ст. инспектор Драгомир Ганчев, „Пътен контрол“ – Варна: Три са участъците с концентрация на пътнотранспортни произшествия на територията на областта според данните от 2018 г."}
{"url": "http://www.focus-news.net/news/2019/06/19/2671711/aleksandar-yolovski-e-osvoboden-ot-dlazhnostta-zam-predsedatel-na-darzhavna-agentsiya-elektronno-upravlenie-po-negovo-iskane.html", "text": "Правителството освободи Александър Йоловски от длъжността заместник-председател на Държавна агенция „Електронно управление“, считано от 11 юли 2019 г. Това съобщиха от  правителствената информационна служба . Йоловски заема поста от октомври 2016 г. Със заявление от 11 юни 2019 г. той е поискал да бъде освободен.", "date": "2019.06.19", "title": "Александър Йоловски е освободен от длъжността зам.-председател на Държавна агенция „Електронно управление“ по негово искане"}
{"url": "http://www.focus-news.net/news/2019/06/19/2671713/pravitelstvoto-opredeli-nov-chlen-na-nadzorniya-savet-na-noi-na-myastoto-na-aleksandar-georgiev.html", "text": "Правителството определи нов член на Надзорния съвет на Националния осигурителен институт (НОИ). Това съобщиха от  правителствената информационна служба . Промяната е продиктувана от обстоятелството, че досегашният представител на Националната агенция за приходите Александър Георгиев е освободен от длъжност. За нов представител на НАП в Надзорния съвет на НОИ е определен заместник-изпълнителният директор Пламен Димитров. \r\nПо закон надзорът се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник-изпълнителен директор на Националната агенция за приходите.", "date": "2019.06.19", "title": "Правителството определи нов член на Надзорния съвет на НОИ на мястото на Александър Георгиев"}
{"url": "http://www.focus-news.net/news/2019/06/19/2671715/ivo-tashev-psiholog-profesionalnoto-orientirane-pri-zrelostnitsite-e-seriozen-i-vazhen-vapros.html", "text": "Професионалното ориентиране при зрелостниците е сериозен и важен въпрос. Това каза за  Радио „Фокус“ – Пирин  Иво Ташев, психолог и психотерапевт. „След завършване на дванайсетокласниците им предстои един важен избор в живота. След като завърши средното си образование, младият човек стои на кръстопът с много въпроси, избори и възможности. Основните въпроси, които си задава, са накъде да хване, какво да учи и какво да направи. Тук се появява и въпросът, свързан с личностната мотивация и ценностна система. Става дума за възможностите и потенциала на всеки един човек - как да бъде реализиран максимално. Дори хора на по-зряла възраст ме питат как да намерят най-доброто нещо за себе си“, допълни Иво Ташев.  \r\nПсихологът посочи, че съществуват много тестове за професионална ориентация. „Бих цитирал интересна случка от книгата „Алиса в страната на чудесата“, където героинята е на кръстопът и се чуди по кой път да поеме, след което минава котаракът, който я пита дали може да бъде ориентирана и в коя посока да хване. Котаракът я попитал къде иска да отиде, като отговора е бил, че не знае. В този момент котаракът отвърнал, че при тази ситуация няма значение по кой път ще хване. С този пример искам да покажа, че човек е необходимо да има ориентация и посока какво иска да прави с живота си“, каза още Иво Ташев. Той добави, че младите хора трябва да си отговорят на въпроса дали искат да се занимават с изкуство или с хуманитарни професии.  \r\n„По този начин те могат да се ориентират, като видят какви са им възможностите и желанията“, заяви Иво Ташев. „Имам и друг пример - с мой близък приятел, който, след като завърши висше образование, се чуди какво да прави. След това той реши да си направи бизнес като, за да го реализира, отиде да поработи в чужбина, за да изкара необходимите средства. С тези примери искам да кажа, че е хубаво човек да има цел. Детските ни желания са едни, след което мисленето ни се променя, понякога ни се променят и ценностите. До 20-годишна възраст човек би могъл да започне нещо, което е в сферата на неговите интереси и винаги може в процеса на обучение да реши, че това не е за него. По този повод се сещам за едно момиче, вследствие на консултации се увлече от психологията и записа. Учи една година и реши до продължи в друга сфера. Въпреки това, след една година отново се върна към психологията с решението, че иска да се занимава и реализира в тази област“, коментира Иво Ташев. Психологът посочи, че всеки млад човек може да опита нещо и да промени своят избор, защото има време. \r\nТой заяви също, че развиването на вътрешните заложби ни прави най-ефективни и най-успешни в професионален план. По думи на специалиста в Европа се наблюдава тенденцията хората да се реализират успешно на около 35 – 40 години. „Изведнъж те сменят начина си на живот, стила и професията си. Много успели хора на тази възраст отиват да се занимават с нещо съвсем различно. Това се случва, защото човек сменя ценностната си система като натрупва някакъв житейски опит и преосмисля нещата“, посочи Иво Ташев. Психологът допълни, че времето е такова, че съществуват много възможности, както за учене, така и за работа. „Има хора, които са ориентирани по-прагматично. Те биха се ориентирали към професия, която би им дала по-висок финансов статус. Въпреки, че живеем в материално време, творческите натури биха решили да се реализират в тяхната си сфера, като финансите ще оставят на малко по-заден план“, каза още Иво Ташев. \r\nДенис НИКИФОРОВ", "date": "2019.06.19", "title": "Иво Ташев, психолог: Професионалното ориентиране при зрелостниците е сериозен и важен въпрос"}
{"url": "http://www.focus-news.net/news/2019/06/19/2671714/do-dni-shte-zapochnat-fakticheskite-deynosti-po-konservatsiya-i-restavratsiya-na-bronzoviya-lav-na-pametnika-na-svobodata-na-shipka.html", "text": "До дни ще започнат фактическите дейности по консервация и реставрация на бронзовия лъв на Паметника на свободата на Шипка. Това каза за  Радио „Фокус”  д-р Чавдар Ангелов, директор на Национален парк-музей „Шипка – Бузлуджа”. Стойността на поръчката е малко над 110 хиляди лева. Ангелов посочи, че музеят има съгласуван проект с Министерство на културата, който предвижда да бъде направен задълбочен вътрешен оглед на носещата конструкция на самата скулптура, след което тя бъде обработена със съответните препарати, които да предотвратят евентуална корозия в бъдеще. С такъв препарат трябва да бъдат обработени и вътрешните и външните повърхности на сегментите, от които е сглобена скулптурата. Трябва да бъдат почистени всички фуги, префугирани и лъвът трябва да бъде тониран, за да получи добър естетически вид.  \r\n„Лъвът няма никакви конструктивни проблеми, т.е. като конструкция той е здрав, но въпреки всичко, десетилетия наред по него такива дейности не са извършвани, а идеята на цялата операция е, в следващите може би 50 години да не се прави подобно нещо”, каза още Чавдар Ангелов. Той подчерта, че е голямо предизвикателството за реконструкция на лъва дотолкова, доколкото дейностите ще бъдат извършвани на голяма височина. Самият лъв е висок 4 метра в най-високата му част, отстои на около 13 метра от основата на паметника. Първият етап от работата е да бъде изградено скеле, което да осигури достъп и възможност за спокойна работа на реставраторите. В тази връзка, докато се монтира скелето в дните от 18 до 22 юни достъпът до постоянната експозиция на Националния парк-музей „Шипка – Бузлузжа”, която е разположена в Паметника на свободата ще бъде ограничен. Това се прави от съображения за сигурност, тъй като се извършва монтаж и вероятността да възникне инцидент съществува. „Но всеки, който желае, може да посети костницата на паметника, като достъпът ще бъде без входна такса”, каза д-р Ангелов.  \r\nТой обясни, че вероятно в хода на самата консервация и реставрация на лъва ще се наложи в определени дни достъпът до паметника да бъде ограничаван, когато се извършват конкретни специфични дейности, които налагат да се подсигури безопасността както на изпълнителите, така и на посетителите. По проекта, който е предоставен за самото скеле, трябва да бъде изградено по такъв начин, че да осигурява достъп до самия паметник. Така че паметникът ще продължи да посреща своите гости. Въпреки всичко, тези които желаят да посетят този обект, е добре да следят сайта на Национален парк-музей „Шипка – Бузлуджа”, където своевременно ще бъде публикувана информация за евентуални ограничения до вътрешността на самия Паметник.  \r\nД-р Чавдар Ангелов подчерта, че е много вероятно краят на дейностите по реконструкцията на лъва да съвпадне с националните чествания на Шипченската епопея. „Принципно изпълнителите изразяват нагласа да се справят преди самите тържества. Но ако доброто и качествено изпълнение на работата изисква още една седмица време, не е задължително това да бъде обвързано с провеждането на самата тържествена част, която тази година ще бъде на 24 август. Всички трябва да бъдем въоръжени с търпение. Има един основен проблем, който затруднява работата в този район, освен голямата височина, на която трябва да бъде извършен този ремонт, и това е метеорологичната обстановка, от която зависим всички”, каза още той. \r\nАнгелов припомни някои от етапите предшестващи реставрацията на лъва. По думите му през 2016 година е организирана мащабна дарителска кампания за набиране на средства необходими за консервацията и реставрацията на емблематичния лъв на Паметника на свободата на връх Шипка. През 2018 година са проведени две неуспешни процедури по реда на Закона за обществените поръчки за определяне на изпълнител на тази специфична дейност. През 2019 година на 5 юни е подписан договор между Обединение „Паметникът Шипка 2019” и Национален парк-музей „Шипка – Бузлуджа”. Съгласно договора дейностите по реставрация и консервация на лъва трябва да бъдат извършени в рамките на 78 дни, като се предвижда работата да приключи на 1 септември 2018 година.  \r\nСлавяна ГАЙДАРОВА", "date": "2019.06.19", "title": "До дни ще започнат фактическите дейности по консервация и реставрация на бронзовия лъв на Паметника на свободата на Шипка"}
{"url": "http://www.focus-news.net/news/2019/06/19/2671703/svetla-baryakova-muzeen-kompleks-bansko-edinstveno-v-duhovno-istoricheski-tsentar-paisiy-hilendarski-mozhe-da-bade-vidyano-kak-e-izglezhdala-kiliyata-na-otetsa-v-hilendarskiya-manastir.html", "text": "Духовно-историческият център „Паисий Хилендарски“ е един от обектите към Музеен комплекс – Банско. Той е и един от най-посещаваните. Това каза в интервю за  Радио „Фокус“ – Пирин  директорът на музейния комплекс Светла Барякова по повод деня, в който Българската православна църква почита паметта на Паисий Хилендарски. „Той е изграден на мястото, където някога е била родната къща на Паисий. Той е изграден със средства, с голямо дарение от тогавашният председател на фондация „Български духовни образователни ценности“, който за съжаление вече не е сред нас – Георги Христов. Въпреки това е важно да споменаваме неговото родолюбиво дело винаги, когато говорим за Паисий Хилендарски и за духовния-исторически център“, каза още Барякова. Тя добави, са средства са били отпуснати и от Община Банско.  \r\n„В центъра има едно към едно възстановка на килията на Паисий, каквато е била в Хилендарския манастир и каквато вече не съществува там. Единственото място, където може да се види е в духовно-историческият център. Наистина възстановката е много точно, защото е извършено задълбочено проучване от проф. Михайл Енев, художник-фотограф и завеждащ такава катедра в Националната художествена академия. Той за съжаление също вече не е сред нас. Така че по негово скици, по негови снимки е възстановена тази килия и наистина изглежда така, както е изглеждала, когато в нея е стоял светия отец, пишейки своята „История славянобългарска“, подчерта Барякова. Тя коментира, че посетителите могат да се „потопят във времето“, в което е живял отец Паисий.  \r\n„Освен това на втория етаж има възстановка на параклиса на св. Иван Рилски в Хилендарския манастир, който се е намирал близо до килията. Това е параклиса, където монахът е общувал с Бог. Той е изграден със средства от неговия брат Хаджи Вълчо и там наистина може да се види изографисано лицето на Хаджи Вълчо като ктитор и надписа, в който се споменава, че той е дарил средствата за изграждането на този параклис“, уточни Барякова. По думите ѝ целият комплекс е изграден, така че да припомня за святото дело на Паисий и на неговите двама братя – Хаджи Вълчо и Лаврентий, но освен това да съхранява посланията му. „Затова на третия етаж има лектория, в която да се провеждат лектории, беседи, прожекции на филми, които са не само свързани с Паисий, но и с минало, настоящето и бъдещето на българският народ и българщината. Има много снимки, литографии на Атонските манастири. Там се честват празници, годишнини, свързани с историята на Банско и България. Правят се също изложби и прочие“, заяви Барякова. \r\nЛивия НИНОВА", "date": "2019.06.19", "title": "Светла Барякова, Музеен комплекс – Банско: Единствено в Духовно-исторически център „Паисий Хилендарски“ може да бъде видяно как е изглеждала килията на отеца в Хилендарския манастир"}
{"url": "http://www.focus-news.net/news/2019/06/19/2671716/stara-zagora-tri-institutsii-s-obshta-priemna-v-polza-na-grazhdanite.html", "text": "Председателят на Общинския съвет в Стара Загора Таньо Брайков, заедно със секретаря на Общинска администрация Делян Иванов и местния обществен посредник Надежда Чакърова – Николова проведоха обща приемна. Това съобщиха от пресцентъра на  Общината . Над дванадесет казуса представиха граждани по време на срещата си с представители на местното самоуправление и омбудсмана.  \r\nПроблеми на етажната собственост и междусъседските отношения, особено що се касае до паркиране на автомобили, подобряване на градската среда, ремонт на междублокови пространства и детски площадки бяха сред обсъжданите въпроси. Молба за изкореняване на две опасни дървета също бе взета под внимание.  \r\nПроверка е стартирана след сигнал на граждани за проблеми с теч на вода след обилните валежи при санирани по националната програма за енергийна ефективност жилищни блокове.  \r\nЖивущи в кв. „АПК“ поискаха съдействие за поставяне на соларен знак, указващ пешеходна пътека до автобусната спирка в района, както и обновяване на детска площадка между блок №48 и №50 в квартала.   \r\nСлед потърсено съдействие от местния личен лекар в старозагорското село Памукчии, по време на общата и станала традиционна приемна за граждани, бе изразено положително становище за стартиране на ремонт на Здравната служба в населеното място.", "date": "2019.06.19", "title": "Стара Загора: Три институции с обща приемна в полза на гражданите"}
{"url": "http://www.focus-news.net/news/2019/06/19/2671718/dobrich-v-mnogo-ot-manastirite-v-severna-dobrudzha-se-pazyat-ikoni-delo-na-balgarski-zografi.html", "text": "В много от манастирите в Северна Добруджа се пазят икони, дело на български зографи. Това разказа Зорница Рашева, екскурзовод в туристическа агенция в Добрич, предаде кореспондентът на  Радио „Фокус” . Туристическите маршрути по местата отвъд Дунав, населявани навремето и от българи, набират все по-голяма популярност сред добруджанци, посочи специалистът. „Манастирите в Северна Добруджа са изключително интересни. Румъния предлага много богат асортимент от история и традиция, особено в това отношение. Можем да кажем, че област Молдова и област Буковина са включени в Книгата на рекордите на Гинес поради простата причина, че там има най-много манастири на квадратен километър в света. И наистина, човек дори да не е вярващ, ако пристъпи в тези манастири, ще усети вяра, традиция и пазене на християнските ценности. Въпреки че това не са области толкова близо до нас, можем да предложим нещо изключително интересно в исторически план, това са манастирите в Северна Добруджа“, каза Зорница Рашева.  \r\nТри от тях са разположени в окръг Тулча, на около 10-15 километра един от друг. Най-впечатляващият от тях е манастирът „Кокош“. Името на румънски език означава петел. Манастирът в архитектурно отношение е уникален. Прекрасна е и църквата към него. В нея голяма част от стенописите представят ликовете на български светци. Това са Св. Филотея Търновска, Св. Димитър Бесарбовски. Там са представени и така наречените раннохристиянски светци, които са свързани с региона Дуросторум, днес района на Силистра. В манастира има крипта, където се пазят мощите на някои от тези раннохристиянски светци. По думите на специалиста подобно на всички манастири в Румъния и този има много добре запазено стопанство. Отвътре стените на църквата са с изображения от мозайка, която придава на ликовете своеобразна божествена светлина. Историята на построяването на манастира е много интересна. Според легендите от това място започва пътуването на трима монаси в посока към Атон. На това място всеки от тях сънува петел, но в различен сюжет и така те решават, че това е някакво знамение и построяват манастира. В близост до „Кокош“ се намира един друг манастир. Той се казва „Челик дере“. Също има красива архитектура. В него могат да се видят няколко самоизмиващи се икони, т. е. те сами се възстановяват.  \r\nПо думите на специалиста тези икони изглеждат в буквалния смисъл на думата като нови и точно това прави манастира толкова известен. Третият манастир „Саон“, който е женски манастир, е разположен съвсем близо до един от ръкавите на река Дунав. Изключително красив, чист и приветлив е, посочи Зорница Рашева. От трите манастира този е най-семплият, но в същото време и най-впечатляващ. На отсрещния бряг се вижда Украйна. В този манастир се намират стари вятърни мелници, които навремето са били много характерни за Северна Добруджа. Според преданията тогава е имало дори плаващи вятърни мелници за мелене на жито. Характерно за този манастир е, че там може да бъдат забелязани по-екзотични птици, например щрауси. Докато в „Кокош“ има пауни, които по думите на Зорница Рашева, в християнството се считат за единствените нетленни птици, символика заимствана от по-древни времена, като Античността например.  \r\nЖулиета НИКОЛОВА", "date": "2019.06.19", "title": "Добрич: В много от манастирите в Северна Добруджа се пазят икони, дело на български зографи"}
{"url": "http://www.focus-news.net/news/2019/06/19/2671719/sofiya-chetvartoto-izdanie-na-festivala-etyudi-i-priyateli-shte-se-provede-ot-19-do-28-yuni-v-dnk.html", "text": "Четвъртото издание на фестивала „Етюди и приятели“ ще се проведе от 19 до 28 юни в ДНК - пространство за съвременен танц и пърформанс. Това съобщиха от пресцентъра на  Столична община . Фестивалът е съфинансиран по Програма \"Култура\" на Столична община. \r\n„Етюди и приятели“ започва на 19 юни от 19.30 часа с представлението „Съвършено розово“ на Ива Свещарова, което получи номинация за награда „Икар” за постижения в съвременния танц и пърформанс.", "date": "2019.06.19", "title": "София: Четвъртото издание на фестивала „Етюди и приятели“ ще се проведе от 19 до 28 юни в ДНК"}
{"url": "http://www.focus-news.net/news/2019/06/19/2671722/sport-tsska-sreshtu-osiek-ako-eliminira-titograd.html", "text": "ЦСКА-София ще се изправи срещу хърватския Осиек, ако елиминира Титоград в първия предварителен кръг на Лига Европа. Това отреди тегленият днес жребий в Нион. В първия мач червените ще са домакини, а срещата ще е на 25 юли. Реваншът е седмица по-късно в Хърватия.", "date": "2019.06.19", "title": "Спорт: ЦСКА срещу Осиек ако елиминира Титоград"}
{"url": "http://www.focus-news.net/news/2019/06/19/2671721/odobren-e-godishniyat-doklad-za-deynostta-na-saveta-za-namalyavane-na-riska-ot-bedstviya-kam-ms.html", "text": "Правителството прие Годишен доклад за дейността на Съвета за намаляване на риска от бедствия към Министерския съвет за подпомагане формирането и осъществяване на държавната политика в областта на защитата при бедствия за 2017 г. и 2018 г. Това съобщиха от  правителствената информационна служба . В доклада  са отчетени съответните предизвикателства по отношение работата на Съвета, както и постигнатите резултати по осъществяваните от него дейности.  \r\nСъветът за намаляване на риска от бедствия е създаден през 2016 г., като организира и осъществява дейността си в изпълнение на чл. 62, ал. 3 от Закона за защита при бедствия. Като постоянно действащ орган на Министерския съвет за осигуряване на координация и сътрудничество при провеждането на държавната политика в областта на защитата при бедствия, Съветът изпълнява функциите на национална платформа за намаляване на риска от бедствия в изпълнение на Рамката за действие от Хього 2005 - 2015 и Рамката за намаляване на риска от бедствия от Сендай 2015 - 2030. При реализиране на дейността си Съветът разработва и предлага на Министерския съвет стратегически документи в областта на защитата от бедствия, с което подпомага формирането и изпълнението на секторните политики, имащи отношение към намаляването на риска от бедствия.", "date": "2019.06.19", "title": "Одобрен е годишният доклад за дейността на Съвета за намаляване на риска от бедствия към МС"}
{"url": "http://www.focus-news.net/news/2019/06/19/2671723/pravitelstvoto-se-razporedi-s-imoti.html", "text": "С решение на Министерския съвет Министерството на културата получава за управление имот с площ 10 035 кв. м в град Ахтопол, заедно с построените в него пет сгради. Това съобщиха от  правителствената информационна служба . До момента имотът е бил предоставен на Министерството на вътрешните работи, Главна дирекция „Гранична полиция“, за нуждите на Регионална дирекция „Гранична полиция“ - Бургас, но е с отпаднала необходимост за ведомството. Той ще се управлява от Министерството на културата с цел опазването на имота като археологическа недвижима културна ценност с категория „национално значение“. \r\nПравителството разреши също продажба на активи, представляващи енергийни съоръжения, собственост на „Напоителни системи“ ЕАД, които са на територията на клон „Бургас“. Клон „Бургас“ стопанисва високоволтов електропровод (BEЛ) 20kV „Урожай“ и ВЕЛ 20 kV „Полевъд“. Правото на изключване и обезопасяване на съоръженията при настъпили аварии е само и единствено на „EVN България“ ЕАД, което е свързано със значителни разходи по заплащането на съответните такси. Продажбата на активите ще се осъществи чрез пряко договаряне с „Електроразпределение Юг“ ЕАД (EVN) при начални цени не по-ниски от пазарната стойност, определена от независим оценител.  \r\nС друго правителствено решение имоти - публична държавна собственост се обявяват за имоти - частна държавна собственост и се апортират в капитала на „Сердика спортни имоти“ ЕАД. Имотите се намират в гр. София, представляват значим актив и притежават потенциал за осъществяване на държавната политика в областта на спорта. За да придобият тези имоти функционалност, съотносима с и приложима към реално задоволяване на нуждите в областта на спорта, е необходимо да се предприемат действия за подобряване на тяхното състояние. Апортирането на имотите в капитала на „Сердика спортни имоти“ ЕАД ще доведе до повишаване на ефективността при управлението им и ще позволи реализирането на инвестиционни проекти.", "date": "2019.06.19", "title": "Правителството се разпореди с имоти"}
{"url": "http://www.focus-news.net/news/2019/06/19/2671724/predsedatelyat-na-abv-rumen-petkov-beshe-gost-v-svetiya-sinod-kadeto-boyko-kotsev-be-otlichen-s-orden-sv-sv-kiril-i-metodiy.html", "text": "Председателят на ПП АБВ Румен Петков беше гост в Светия синод на Българската православна църква, където Негово светейшество българският патриарх и софийски митрополит Неофит връчи на дългогодишния посланик на България в Русия и понастоящем член на УС на Международната банка за икономическо сътрудничество Бойко Коцев най-високото отличие – орден „Св. Св. Кирил и Методий“ с пожелание да продължи да поддържа Българо-Руската дружба. Това съобщиха от пресцентъра на  ПП АБВ . \r\nВ рамките на събитието Румен Петков заяви, че най-голямото отличие на Българската православна църква получава един голям държавник, човек и християни, в чиято ценностна система православието и държавността са на пиедестал.   \r\nБойко Коцев изрази огромна благодарност и признателност за отличието и посочи, че за него е изключителна чест и огромна отговорност. Той изтъкна, че отношенията между двете православни държави Русия и България датират от 14 века – векове на културен, религиозен, духовен обмен, с общи ценности. Коцев подчерта важността на това традиционно близките отношения между двете държави да продължат, особено в днешната реалност на вероломна атака срещу православието и духовните ценности на нашето общество. Именно Българската православна църква е институцията, която е призвана да запази духовността, устоите, православието и така да съхрани българската духовност, каза в заключение той.", "date": "2019.06.19", "title": "Председателят на АБВ Румен Петков беше гост в Светия синод, където Бойко Коцев бе отличен с орден „Св. Св. Кирил и Методий“"}
{"url": "http://www.focus-news.net/news/2019/06/19/2671725/sofiya-stolichna-biblioteka-s-planinsko-chetene-i-bibliobus-na-enyovden.html", "text": "За четвърта поредна година Библиотеката на София се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. Това съобщиха от пресцентъра на  Столична община .  \r\nТрадиционно празникът ще започне в 08.00 ч. от Княжево (градинката на посл. спирка на тр. № 5) с туристически поход по маркираната пътека „Aлея на билките” с мисли на Петър Димков на 23 май.  \r\nФолклорната програма  ще стартира в 12.30 ч. на естрадата пред  хижа „Момина скала“, където всички посетители на планината ще могат да вземат участие и във възстановката на стари народни обичаи – провиране под арка от 77 и половина билки, „медена питка”, ръсене с „мълчана вода” и др. Ще бъде даден и стартът на конкурса за детска рисунка  „Нарисувай ми билка”.  \r\nСтолична библиотека се включва в празника с: \r\n - Планинско четене с поетите Йордан Евтимов, Лъчезар Лозанов и Георги Гаврилов; \r\n - Интересни заглавия  от издания на Петър Димков, съхранявани във фонда на Столична библиотека, както и такива, свързани с празника, билките и природосъобразния начин на живот;  \r\n - Фотоизложбата „Очи между клоните”, в която авторът ѝ Алпер Османов показва чрез фотообектива горски мотиви с акцент животни от дълбините на горите; \r\n - Библиобус, в който желаещите могат да стана читатели на Библиотеката на София и да си вземат книги; \r\n - Планинска къщичка на „Момина скала” , заредена с нови книги; \r\n - Безплатни едногодишни читателски карти, осигуряващи пълен достъп до ресурсите на Столична библиотека. \r\nСъбитието е част от инициативата на Столична библиотека „Библиотека в планината” и кампанията „Зелени пътеки към библиотеката“.", "date": "2019.06.19", "title": "София: Столична библиотека с планинско четене и библиобус на Еньовден"}
{"url": "http://www.focus-news.net/news/2019/06/19/2671726/natsionalen-park-muzey-shipka-buzludzha-podgotvya-izlozhba-za-sazdatelite-na-pametnika-na-svobodata-na-shipka-po-povod-142-godini-ot-shipchenskata-epopeya.html", "text": "Национален парк-музей „Шипка – Бузлуджа” подготвя изложба по повод отбелязване на 142 години от Шипченската епопея, каза за  Радио „Фокус”  д-р Чавдар Ангелов, директор на музея. Той поясни, че експозицията ще бъде посветена на 85-ата годишнина от тържественото откриване и освещаване на Паметника на свободата на Шипка, но този път тя няма да бъде насочена толкова към самия паметник като такъв, а към хората, които са го изградили – архитекти, строителни инженери, майстори – зидари, работници, които са имали отношение към изграждането на този монумент. „Изложбата има за цел да представи техния труд, който сам по себе си е един подвиг, предвид възможностите и средствата, с които преди 85 години се е разполагало, за да бъде изграден един такъв величествен паметник”, поясни д-р Ангелов.  \r\nВ експозицията ще бъдат включени материали, които ще бъдат предоставени от фонда на Националния военно-исторически музей. За първи път в Казанлък ще бъдат показани материали, които представят делото на един от легендарните строители на паметника Пеньо – Бомбето, които се съхраняват в Държавния архив в Търговище – майсторско свидетелство и други документи, свързани с неговата работа като строител, не само на Паметника на свободата, а и на други обекти на територията на цялата страна. Ще бъдат показани и движими ценности от фонда на Национален парк-музей „Шипка – Бузлуджа”. \r\nСлавяна ГАЙДАРОВА", "date": "2019.06.19", "title": "Национален парк-музей „Шипка – Бузлуджа” подготвя изложба за създателите на Паметника на свободата на Шипка по повод 142 години от Шипченската епопея"}
{"url": "http://www.focus-news.net/news/2019/06/19/2671727/kmetat-yordanka-fandakova-podpisa-dogovor-po-evroproekt-za-podobryavane-kachestvoto-na-atmosferniya-vazduh-na-teritoriyata-na-stolichna-obshtina.html", "text": "На 19 юни, кметът на София Йорданка Фандъкова и министърът на околната среда и водите подписаха договор за проект „Програма за подобряване качеството на атмосферния въздух на територията на Столична община за периода 2021 - 2026” по Оперативна програма „Околна среда 2014-2020“. Проектът на стойност 412 583,87 лв. ще се реализира с финансовата подкрепа на Кохезионния фонд на Европейския съюз. Това съобщиха от пресцентъра на  Столична община .  \r\nМои приоритет е развитие на София като зелен град и тази цел е важна за всички проекти, с които развиваме града, посочи кметът Фандъкова. За подобряване качеството на атмосферния въздух общината изпълнява пакет от над 100 мерки, заложени в програма за управление качеството на атмосферния въздух на територията на Столична община, които са насочени към справяне с основните източници на емисии на фини прахови частици.  \r\nВ резултат от изпълнението им се наблюдава тенденция към намаление на средногодишната концентрация и на броя дни с превишение на средноденонощната норма при всички станции на територията на София. \r\nВ рамките на проекта, който ще изпълняваме ще бъде разработена третата Програма за управление на качеството на атмосферния въздух. \r\nС новия проект се цели да продължи работа по общинска Програма за подобряване на качеството на атмосферния въздух на територията на Столична община за периода 2021 – 2026 година в съответсвие с европейското и националното законодателство. Продължителността на проекта е 23 месеца, от които 18 месеца за физическо изпълнение на проектните дейности и останалите за административно приключване. По своето съдържание новата Програма ще съдържа анализ на ситуацията, включващ описание на факторите, които са причина за нарушеното качество на атмосферния въздух, както  ще съдържа и мерки и проекти за подобряване качеството на атмосферния въздух  \r\nОчаква се прилагането на Програмата за управление качеството на атмосферния въздух на територията на Столична община за периода 2021-2026г да допринесе за: \r\n- намаляване на емисиите и достигане на утвърдените норми за вредни вещества в атмосферния въздух на Столична община; \r\n- да елиминира вредното въздействие на замърсения въздух върху флората, фауната и човешката здраве; \r\n- в най-кратки срокове да доведе до постигане едновременно на средноденонощната и средногодишната норма за ФПЧ10.", "date": "2019.06.19", "title": "Кметът Йорданка Фандъкова подписа договор по европроект за подобряване качеството на атмосферния въздух на територията на Столична община"}
{"url": "http://www.focus-news.net/news/2019/06/19/2671730/izpalnitelniyat-direktor-na-natsionalna-elektricheska-kompaniya-ead-depozira-ostavkata-si.html", "text": "Изпълнителният директор на „Национална електрическа компания“ ЕАД Петър Илиев депозира оставката си в деловодството на „Български Енергиен Холдинг” ЕАД. Това съобщиха от пресцентъра на  енергийния холдинг .", "date": "2019.06.19", "title": "Изпълнителният директор на „Национална електрическа компания“ ЕАД депозира оставката си"}
{"url": "http://www.focus-news.net/news/2019/06/19/2671729/sofiya-chetvarto-sabitie-ot-poreditsata-razgovori-za-grada-se-provezhda-na-20-yuni.html", "text": "Четвърто събитие от поредицата „Разговори за града“ се провежда на 20 юни. Това съобщиха от пресцентъра на  Столична община . „Пешеходен град“ е темата на предстоящото събитие, в която специални гости ще бъдат арх. Сергей Кузнецов, главен архитект на Москва, Русия, арх. Марлена Хапах, главен архитект на Варшава, Полша, арх. Йони Бабоци, ръководител на дирекция „Териториално планиране“ към община Тирана, Албания, арх. Галина Тачиева, специалист по градоустройство, градски дизайн и архитектурен дизайн с повече от двадесет години опит в областта на устойчивото градско развитие, обновяването на градската среда, управлението на разрастването на градските райони, Маями, Флорида. Те пристигат в София по покана на Главния архитект на Столична община – арх. Здравко Здравков, с който ще дискутират важни теми от областта на градското планиране. По време на събитието ще бъде и официалното представяне на издадената съвместно с издателство „Жанет 45“ за първи път на български език книга „Пешеходен град“ на Джеф Спек.  \r\nОчакваме ви на 20 юни от 18.00 ч. в Централен военен клуб!", "date": "2019.06.19", "title": "София: Четвърто събитие от поредицата „Разговори за града“ се провежда на 20 юни"}
{"url": "http://www.focus-news.net/news/2019/06/19/2671717/blagoevgrad-bansko-pochete-pametta-na-svoya-velik-sagrazhdanin-prepodobniya-sveti-paisiy-hilendarski.html", "text": "Банско почете паметта на своя велик съгражданин преподобния свети Паисий Хилендарски. Това съобщиха от пресцентъра на  Общината . На 19 юни всяка година градът почита паметта на свети Паисий Хилендарски. С Божествена Света литургия започна денят в църквата „Света Троица”, където кметът на Община Банско - Георги Икономов, депутатът Александър Мацурев и обществеността на града отдадоха почит и преклонение към безсмъртното му дело. \r\nНа фона празнични камбани множеството се събра пред мемориала на Паисий. За живота и делото му разказа Светла Барякова, директор на Музеен комплекс - Банско. В своето слово Георги Икономов се обърна към събралото се множество с думите: „Посланията на Паисий, през дистанцията на времето, и днес са актуални, и са призив за ангажиране на всеки човек с най-парливите проблеми на ежедневието. Той ни завеща и друго - „Преписвайте тази историйца и платете, нека ви я препишат, които умеят да пишат, и пазете я – да не се погуби!“ И тя не само че не потъна в праха на манастирските библиотеки, а тръгна към безсмъртието по земята на поробеното ни Отечество. Така тя стигна и до нас, за да ни стряска, когато грешим, и да ни вдъхновява, когато е трудно! Да отстояваме националната си чест и достойнство и да градим!”. \r\nПред мемориала беха положени цветя. \r\nСлед това гражданите се отправиха към Духовно-историческия център „Паисий Хилендарски”, за да започнат препис на „История славянобългарска” в точно копие на килията му в Хилендарския манастир. След като преписа първия абзац, кметът Икономов не скри обзелите го чувства на вълнение и преклонение. Как то е известно, първият препис на Историята в Банско е направен от неговия сродник иконом Костадин Чучулайн. \r\nСлед него, народният представител Александър Мацурев продължи преписа. \r\nДеца от НУ „Св. Паисий Хилендарски” също се докоснаха до усещането да нижат безсмъртните думи на великия Светогорец с малките си ръчички. \r\nПреписаната първа страница е покана към всички - граждани и гости, които искат да влязат в историята на Историята и поне за десет минути да останат сами със спомена за съществуването на един от най - свидните синове на България - банскалията Паисий, който се нарежда до най-великите умове на европейското Просвещение. \r\nНеговата малката книжица и до днес се възприема като зората на новата епоха, в която българите сътворяват своята модерна нация, образователна система и свободна държава. \r\nДнес хората в града се обръщат един към друг с думите „Честит празник!” и така почитат своя съгражданин, а той векове бди над тях.", "date": "2019.06.19", "title": "Благоевград: Банско почете паметта на своя велик съгражданин преподобния свети Паисий Хилендарски"}
{"url": "http://www.focus-news.net/news/2019/06/19/2671728/pravitelstvoto-dade-saglasie-za-zakrivane-na-pochetnoto-konsulstvo-na-frantsiya-v-plovdiv.html", "text": "Министерският съвет реши на свое заседание днес да даде съгласие за прекратяване на функциите на почетния консул на Франция в България Теофана Брадинска - Ангелова и за закриване на ръководеното от нея почетно консулство в Пловдив. Това съобщиха от  правителствената информационна служба . Искането е постъпило от френска страна като причината е изтичането на мандата на Теофана Брадинска – Ангелова.", "date": "2019.06.19", "title": "Правителството даде съгласие за закриване на почетното консулство на Франция в Пловдив"}
{"url": "http://www.focus-news.net/news/2019/06/19/2671731/odobreni-sa-rezultatite-ot-devetnadesetata-sesiya-na-smesenata-mezhdupravitelstvena-balgaro-iranska-komisiya.html", "text": "Правителството одобри резултатите от Деветнадесетата сесия на смесената междуправителствена българо-иранска комисия за икономическо, промишлено, търговско и техническо сътрудничество, която се проведе в периода 16-19 април в София. Това съобщиха от  правителствената информационна служба . В рамките на заседанието бяха набелязани целите за задълбочаване на търговско-икономическите отношения между България и Иран. Също така бяха обсъдени възможностите за разширяване на двустранното сътрудничество в автомобилната, химическата, фармацевтичната и хранително-вкусовата промишленост, както и в областите на информационните технологии и транспорта. По време на сесията бяха подписани няколко меморандума за взаимно сътрудничество и беше проведен бизнес форум с участието на повече oт 60 български и 40 ирански компании.", "date": "2019.06.19", "title": "Одобрени са резултатите от Деветнадесетата сесия на смесената междуправителствена българо-иранска комисия"}
{"url": "http://www.focus-news.net/news/2019/06/19/2671732/burgas-ot-20-yuni-kaleydoskop-ot-zvutsi-i-obrazi-ot-unikalni-artefakti-i-tehnologii-shte-radva-posetitelite-na-izlozhbata-ribi-i-ribarstvo-v-yuzhnoto-chernomorie.html", "text": "От 20 юни калейдоскоп от звуци и образи, от уникални артефакти и технологии ще радва посетителите на изложбата \"Риби и рибарство в Южното Черноморие\" до края на септември в зала \"Ал. Г. Коджакафалията\" в Културен център \"Морско казино\" в Бургас. Това съобщиха от пресцентъра на  Община Бургас . Работното време на експозицията ще бъде от 10.00 до 19.00 часа, без почивен ден. Билетите са на стойност 5 лв. за възрастни и 3 лв. за ученици, студенти и пенсионери. За деца до 7 г. и хора с увреждания  входът е безплатен. \r\nИзложбата е събрала в себе си история и съвременни технологии, антични предмети и добавена реалност, аквариуми с живи риби и декори с илюзия за движение, рибарска лодка и рибарски мрежи. \r\nСред атракциите се откроява виртуалното преживяване \"в открито море\".  VR очила щеви помогнат да се повозите на рибарски катер, при което ще усещате всяка вълна,  разбиваща се в корпуса му. Добавените ефекти - слънчево време, облаци, буря и звуци - ще ви доближат на 100 % до реален риболов при различни атмосферни условия. \r\nНепоказваните артефакти от морската история на южното крайбрежие са изключително разнообразни - рибни блюда, скари за печене на риба от 4 в. пр. Хр., сребърни монети, модели на риби от 3 в.пр.Хр., риболовни съоръжения - мрежи, куки, лотове, гребла и др., оловни щокове, компас, морска камбана и модели на кораби, плавали в Черно море. \r\nАкценти сред това многообразие са: реконструирана оловно-дървена двурога котва от 5-6 век пр. Хр., единствената позната каменна корабна печка и златни изображения на риби. Информационните табла ще ни представят видовете риби в нашето море от 10 000 години насам, както и най-интересните моменти от развитието на риболова - \"Бургаският залив на пътя на рибните пасажи\", \"Риболовът в залива през вековете\", \"Рибарството от Несебър до Созопол през Възраждането\", \"От поминък към промишлен риболов\", \"Рибната борса в Бургас\", а също и \"Държавен риболов - началото\", историята на предприятията \"Черноморски риболов\" и \"Океански риболов\". \r\nВсичко това заедно с любопитни документи, морски легенди и снимки ще визуализира зараждането и развитието на риболова по бреговете на Южното Черноморие и във водите на световния океан. \r\nИзложбата \"Риби и рибарство в Южното Черноморие\" се организира от Община Бургас, Регионален исторически музей (РИМ) - Бургас, Исторически музей - Созопол и Музей на котвата - Ахтопол, със съдействието на Държавна агенция \"Архиви\", Исторически  музей - Средец, и РИМ - Варна.", "date": "2019.06.19", "title": "Бургас: От 20 юни калейдоскоп от звуци и образи, от уникални артефакти и технологии ще радва посетителите на изложбата \"Риби и рибарство в Южното Черноморие\""}
{"url": "http://www.focus-news.net/news/2019/06/19/2671712/pernik-za-poredna-godina-v-mestnostta-kaluzherets-v-selo-kralev-dol-beshe-chestvan-den-na-paisiy.html", "text": "За поредна година на 19 юни в  местността Калужерец в село Кралев дол беше честван „Ден на Паисий”. Това съобщиха от пресцентъра на  Общината . Проявата се организира от НЧ „Св. Паисий Хилендарски - 1927г.” с подкрепата на Община Перник и местното кметство. Денят и годината на смъртта на Патриарха на Българското възраждане са неизвестни, поради което паметта му се празнува на неговия имен ден - 19 юни, когато се чества преподобни Паисий Велики.  \r\nСред дошлите да почетат делото на Паисий бяха зам.-кметовете Владислав Караилиев и Севделина Ковачева, секретарят на Общината Радослава Манова, кметове на населени места, както и много местни жители, които отстоява тезата, че коренът на Паисий Хилендарски е от Кралев дол. \r\nКметът на Кралев дол Пламен Георгиев приветства жителите и гостите на празника и припомни важни исторически факти за българския светец и будител . \r\nПаисий Хилендарски  е роден 1722, често наричан още Отец Паисий, e български народен будител  и духовник, автор на „История славянобългарска“. Изразените в труда му идеи за национално възраждане и освобождение на българския народ карат много учени да го сочат за основоположник на българското възраждане. Канонизиран е за светец с писмен акт на Светия синод на Българската православна църква през 1962 година. \r\nВ негова чест НЧ „Св. Паисий Хилендарски - 1927г” село Кралев дол раздаде и курбан за здраве.", "date": "2019.06.19", "title": "Перник: За поредна година в  местността Калужерец в село Кралев дол беше честван „Ден на Паисий”"}
{"url": "http://www.focus-news.net/news/2019/06/19/2671733/abv-mladezhi-sofiya-se-vklyuchiha-v-protest-sreshtu-dvoynite-standarti-spryamo-malkiya-i-sreden-biznes-v-balgariya.html", "text": "Представители на АБВ - Младежи се включиха в организирания от Националния съюз на кабелните оператори \"Клуб 2000\" протест срещу двойните стандарти спрямо малкия и среден бизнес в България. Това съобщиха от пресцентъра на  АБВ .  \r\nАБВ - Младежи София винаги са били против монополизацията от всякакъв тип, като настоящият случай не прави изключение. Подкрепяме внесените с открито писмо искания за осветляване на цените на телевизиите, за равни възможности за големи и малки оператори и за необходимите законови промени във връзка с правилната регулация в сектора. Ние твърдо заставаме зад интелектуалната собственост и авторското право, но твърдо против двойното ценообразуване, при което големите телекоми получават цена над 10 пъти по-ниска на брой абонати спрямо малките. Оставянето на положението в сегашния вид, няма как да не доведе до монопол в сектора, а от там ще последва задължително поскъпване на цената за потребителите. АБВ - Младежи София подкрепя акции срещу нарушителите на правото, но когато те са срещу действителните нарушители и след като е имало еднакви условия и регулация за всички в сферата. \r\nТези належащи законови промени са първата стъпка към излизането ни от незадоволителното 112-то място по свобода на словото.", "date": "2019.06.19", "title": "АБВ-Младежи София се включиха в протест срещу двойните стандарти спрямо малкия и среден бизнес в България"}
{"url": "http://www.focus-news.net/news/2019/06/19/2671734/sofiya-neobhodimo-e-shofyorite-da-se-dvizhat-s-povisheno-vnimanie-po-pat-i-8-sofiya-kalotina-v-rayona-na-grad-slivnitsa-poradi-ptp.html", "text": "Необходимо е шофьорите да се движат с повишено внимание по път I-8 София - Калотина в района на град Сливница поради ПТП. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.19", "title": "София: Необходимо е шофьорите да се движат с повишено внимание по път I-8 София - Калотина в района на град Сливница поради ПТП"}
{"url": "http://www.focus-news.net/news/2019/06/19/2671736/ek-prizivat-ot-tartu-za-zdravosloven-nachin-na-zhivot-vodi-do-konkretni-polzi-za-grazhdanite-na-es.html", "text": "С Призива от Тарту за насърчаване на здравословния начин на живот, Тибор Наврачич, комисар по въпросите на образованието, културата, младежта и спорта, Витянис  Андрюкайтис, комисар по въпросите на здравеопазването и безопасността на храните, и Фил Хоган, комисар по въпросите на земеделието и развитието на селските райони, поеха 15 ангажимента за насърчаване на здравословния начин на живот чрез спорта, храненето, иновациите и научните изследвания. Първите резултати показват ясно, че оттогава Комисията използва повече финансови средства, създава разбиране и събира повече знания за борба с нездравословното хранене, наднорменото тегло и липсата на физическа активност, информира  представителството на ЕК в България .  \r\nДнес в Брюксел тримата отговорни членове на Комисията са домакини на проява за преглед на резултатите от Призива от Тарту и на възможните по-нататъшни действия. \r\nОсновните резултати включват: \r\n1.\tПовече финансиране: През последните две години фондовете на ЕС за насърчаване на здравословния начин на живот непрекъснато се увеличават във всички направления. Например между 2017 г. и 2019 г. бюджетът за подпомагане на проекти, насърчаващи физическата активност по глава „Спорт“ на програмата „Еразъм+“, почти се е удвоил — от 6 милиона евро на почти 11 милиона евро. През 2019 г. по линия на политиката на ЕС за насърчаване са били заделени 8 милиона евро специално за кампаниите за здравословно хранене. В допълнение към това третата здравна програма на ЕС съфинансира с 6 милиона евро съвместно действие за споделяне на най-добри практики в областта на храненето между европейските страни. \r\n1.\tПовече усет и разбиране: Схемата на ЕС за хранене в училищата разполага с годишен бюджет от 250 милиона евро, с който се подпомага предлагането на плодове, зеленчуци и мляко в училищата в ЕС, и се възпитават здравословни навици на хранене. Само през учебната 2017/18 година над 20 милиона деца са се възползвали от схемата. Учителите разполагат и с комплект разработени учебни материали за стимулиране на усета и разбирането на младите европейци относно значението на храните, околната среда и ролята на земеделските стопани в нашето общество и икономика. \r\n1.\tПовече знания: Сътрудничеството с други институции на ЕС и непрекъснатата подкрепа за държавите — членки на ЕС и за гражданското общество, например чрез събиране, систематизиране и споделяне на най-добри практики и факти, способстват за популяризирането на по-здравословни начини на живот. Европейската комисия приложи към Призива от Тарту нови информационни документи по държави, разработени съвместно със Световната здравна организация и съдържащи данни за физическата активност и политиките за нейното насърчаване в отделните страни от ЕС. Те имат за цел да подплатят с конкретни данни водените политики и да осигурят на отговорните за тези политики лица проверени факти, които да им помогнат да привлекат повече хора към един по-активен начин на живот.", "date": "2019.06.19", "title": "ЕК: Призивът от Тарту за здравословен начин на живот води до конкретни ползи за гражданите на ЕС"}
{"url": "http://www.focus-news.net/news/2019/06/19/2671738/vitsepremierat-mariyana-nikolova-se-sreshtna-s-poslanika-na-indiya-u-nas-pudzha-kapur.html", "text": "Заместник министър-председателят по икономическата и демографска политика Марияна Николова и Н. Пр. Пуджа Капур, посланик на Индия за България обсъдиха развитието на българо-индийските отношения. Това съобщиха от пресцентъра на  правителствената информационна служба . Те дискутираха широк кръг от теми, свързани с двустранното сътрудничество, включително отличния потенциал за развитие на туризма и бизнеса между двете държави.  \r\nАкцент в разговорите бе предстоящия през ноември бизнес форум „Индия – Европа 29”, който ще се проведе в град Ню Делхи. По време на срещата, която бе по инициатива на индийската страна, вицепремиерът Николова благодари за отправената покана за участие на България във форума и изрази подкрепа за засилване на икономическите връзки между двете страни.", "date": "2019.06.19", "title": "Вицепремиерът Марияна Николова се срещна с посланика на Индия у нас Пуджа Капур"}
{"url": "http://www.focus-news.net/news/2019/06/19/2671737/do-12-hil-leva-mozhe-da-dostigne-globata-za-shum-na-otkrito-obzor.html", "text": "Народното събрание прие окончателни промени в Закона за защита от шума в околната среда. Промените имат за цел да осигурят опазването на здравето на населението от вредното въздействие на шума, предизвикан от търговски и производствени обекти, разкрити в жилищни сгради и сгради със смесено предназначение. Текстовете забраняват озвучаване на открити площи и зони за времето от 14.00 до 16.00 ч. и от 23.00 до 8.00 ч. За същия период се забранява и шума при строителство. Изключение ще правят, железопътните гари, автогарите, аерогарите, морските гари и използването на системи за оповестяване на населението при бедствия.  \r\nЗа нарушение физическите лица ще се наказват с глоба от 500 до 1000 лв., а на юридическите лица и на едноличните търговци да се налага имуществена санкция в размер от 3000 до 6000 лв. При повторно нарушение физическите лица ще се наказват с глоби от 2000 лв. до 6000 лв., а на юридическите лица и на едноличните търговци ще се налага имуществена санкция в размер от 5000 лв. до 12 000 лв. От обхвата на закона се изключват митингите и манифестациите. Контролът върху нарушенията се възлага на Министерството на вътрешните работи.  \r\nЛидерът на НФСБ Валери Симеонов обясни, че досега от контролните органи са били изключени кметът и общината. „Поправяме тази неволна грешка на законодателя, даваме правомощията и на общината, за да не си \"измива ръцете\", когато има сигнали за силен шум“, добави той. Симеонов определи България като държава флагман в борбата с шума. Според него приетият закон е необходим, с оглед на тежките поражения, които нанася  шумът върху хората. Той увери, че с приетите текстове не се ограничават обществени събрания, митинги, а се слага край на вакханалията на шума в страната.  \r\nСпоред заместник-председателя на ПГ на БСП Христо Проданов мерките в закона за шума са повърхностни. \"Ние сме за това да има строги регламенти във връзка с шума в околната среда“, заяви той. Проданов припомни, че групата на БСП е направила няколко предложения, които не са приети. „Едно от тези предложения беше моето- за увеличение на диапазона, в който забраната за шум важи. Нашето предложение беше вместо от 23.00 ч. в летните месеци юни, юли и август забраната да бъде от 24.00 ч.“, каза той. Според Проданов 8 часа са достатъчни за пълна тишина, за да може човек да се наспи и възстанови. Той смята, че по-ранното въвеждане на забраната ще ощети бизнеса, особено заведенията по българското Черноморие, които работят само в летните месеци. От думите на Проданов стана ясно още, че БСП са против контролните органи да бъдат служители на МВР. Според тях шумът трябва да се регулира от държавни инспектори.  \r\nДаяна ДЮЛГЕРОВА", "date": "2019.06.19", "title": "До 12 хил. лева може да достигне глобата за шум на открито (ОБЗОР)"}
{"url": "http://www.focus-news.net/news/2019/06/19/2671742/prosrochenite-zadalzheniya-na-bolnitsite-sa-namaleli-s-nad-30-mln-lv-za-edna-godina.html", "text": "За периода 31.03.2018 г. – 31.03.2019 г. просрочените задължения на лечебните заведения за болнична помощ с над 50 на сто държавно участие в капитала са намалели с 30 224 000 лв. Това съобщиха от пресцентъра на  Министерство на здравеопазването . За една година понижението на просрочените задължения за всички болници с държавно и общинско участие в капитала е 19%, като най-голямо е намалението -29 % за болниците със 100% държавно участие в капитала.  \r\nДо 31 март 2018 г. те са били 158 387 000 лв., а в същия период през 2019 г. просрочените задължения вече са 128 163 000 лв.  \r\nНамаляването на просрочените задължения е резултат от спазването на единния Стандарт за финансово управление на държавните лечебни заведения – търговски дружества, който екипът на Министерството на здравеопазването въведе през миналата година.  \r\nВ таблицата по-долу може да намерите информация относно задълженията на лечебните заведения за болнична помощ с над 50 на сто държавно участие в капитала до 31 март 2019 г.", "date": "2019.06.19", "title": "Просрочените задължения на болниците са намалели с над 30 млн. лв. за една година"}
{"url": "http://www.focus-news.net/news/2019/06/19/2671740/pravitelstvo-rabotodateli-i-sindikati-ne-podkrepyat-predlozhenieto-za-namalyavane-na-dds-na-hlyaba-i-lekarstvata-obzor.html", "text": "Правителството, работодателските и синдикалните организации не подкрепиха предложението на БСП за намаляване на ДДС на брашното и лекарствата по време на заседание на Националния съвет за тристранно сътрудничество. Предложените промени в Закона за данъка върху добавената стойност бяха представени от един от вносителите – народният представител от БСП Георги Гьоков. Той посочи, че от левицата настояват за намаляване на ДДС на брашното и изделията от брашно, мляко, яйца и сирене от 20% на 5% и на лекарствата - на 9% „Това, което предлагаме ще даде „глътка въздух“ на хората, които плащат прекалено големи цени за неща от първа необходимост като хранителни продукти и лекарства. Чрез законопроекта даваме възможност да им се намали малко цената“, подчерта Гьоков. Той посочи, че няма логика в тeзата, че печалбата ще остане в търговците, а няма да има намаление за крайния потребител. По думите му очакванията на БСП са, че с приемането на промените първоначално цената на хляба няма да бъде намалена, но това ще се случи постепенно. „В условията на пазарна икономика всички, които могат да свият производствената стойност на изделието, което предлагат, ще му намалят цената, за да бъдат конкурентноспособни на пазара. Така че няма как да не падне цената – ако не първоначално, то в близко бъдеще“, обясни Гьоков и посочи, че това е една от идеите на законопроекта. \r\nОт своя страна, министърът на финансите Владислав Горанов бе категоричен, че с намаляването на ДДС хлябът няма да поевтинее. „Сегашната данъчна система е достигнала един баланс на съотношение, който хората възприемат, и се е получило относително добре“, заяви Горанов. „Идете в Гърция и вижте какво стана там след намаляване на ДДС – нищо не стана, цените се запазиха“, заяви финансовият министър. Той заяви, че е готов да води дебат с всеки представител на бизнеса или партиите за преструктурирането на данъчната система. „Но ако намалим с 1 лв. цената на хляб, който струва 10 лв., ние ще направим услуга на по-богатите хора, отколкото на тези, които си купуват хляб за 1 лв. и цената му ще им се намали с няколко стотинки. По-добре е да насочим усилия към действително нуждаещите се. През данъци никой не си е оправил икономиката“, заяви Горанов. \r\nСиндикатите и работодателите, с изключение на КТ „Подкрепа“, също отхвърлиха предложението на БСП с мотивите, че ако то се приеме, няма да се намали крайната цена, а ще се увеличат единствено приходите на търговците. Според тях подобни промени трябва да се обсъждат по-дълго време.  \r\nЦветилена СИМЕОНОВА", "date": "2019.06.19", "title": "Правителство, работодатели и синдикати не подкрепят предложението за намаляване на ДДС на хляба и лекарствата (ОБЗОР)"}
{"url": "http://www.focus-news.net/news/2019/06/19/2671720/hurryiet-es-ne-tryabva-da-nalaga-sanktsii-na-turtsiya-zaradi-iztochnoto-sredizemnomorie.html", "text": "Кипърското гръцко правителство отдавна има планове да превърне текущия спор с Турция в Източното Средиземноморие за запасите от въглеводороди в международна криза в опит за по-нататъшно изолиране на основния си регионален съперник и за привличане на международно признание за едностранните си действия в региона, пише турският ежедневник  Hurryiet  в материал, представен без редакторска намеса. \r\nНаред с много други инициативи, кипърската гръцка администрация умишлено се възползва от пълния си статут на член на Европейския съюз, за да изправи Брюксел срещу Анкара. \r\nПървото мероприятие за тази цел беше Шестата среща на върха на страните от южната част Европейски съюз (Med7), проведена на 14 юни в Малта с участието на Франция, Италия, Испания, Малта, Португалия, Гърция и кипърската гръцка администрация. \r\nВ съвместна декларация, публикувана след срещата на върха, Турция беше призована да спре \"незаконните\" сондажни дейности в региона, като поиска от ЕС да продължи да се занимава с този въпрос и в случай, че Турция не преустанови незаконните си дейности, да обмисли подходящи мерки в пълна солидарност с Кипър. \" \r\nРеакцията на Турция на декларацията беше бърза и ясна: „Тази декларация дава още един жалък пример за това, как гръцката кипърска администрация и Гърция злоупотребяват с членството си в ЕС и как някои от членовете на ЕС станаха инструменти на тези актове.“ \r\nАнкара също така подчерта, че ЕС и членовете на ЕС не могат да се разглеждат като безпристрастни и надеждни участници в уреждането на кипърския въпрос. \r\nНяколко дни по-късно Гърция се присъедини към тази кампания с премиера Алексис Ципрас, който призова за санкции на ЕС срещу Турция. Дори гръцката преса реагира срещу Ципрас за използването на Турция като коз в предсрочните избори през юли. \r\nВ понеделник на среща на ЕС в Люксембург, гръцкият Кипър заплаши да блокира документ на ЕС за бъдещите перспективи на някои страни от Западните Балкани, желаещи да се присъединят към ЕС, ако Брюксел не затвърди позицията си към турските сондажи в Източното Средиземноморие. \r\nПовече от сигурно е, че Гърция и гръцкия Кипър използват всяка възможност, за да получат това, което искат от срещата на върха на ЕС, за сметка на по-нататъшното засилване на отношенията между Анкара и Брюксел. Именно в този контекст външният министър Мевлют Чавушоглу проведе телефонен разговор с Федерика Могерини, върховния представител на Съюза по въпросите на външните работи и политиката на сигурност. \r\nФакт е, че лошите отношения на Турция с Египет и Израел и други страни от региона отслабват позицията й по отношение на претенциите в Източното Средиземноморие. Също така е очевидно, че Гърция Кипър и Гърция са склонни да използват тази ситуация в опит да максимизират своята икономическа изключителна зона и следователно да създадат свършен факт. \r\nЕвропейският съюз, по линиите на солидарност, е на страната на гръцкия Кипър в този спор и това, до известна степен, е разбираемо. Но солидарността не надделява над международното право и ЕС няма юрисдикция да определя морските граници на всяка държава-членка. Всякакви санкции или действия в тази насока от страна на ЕС биха задълбочили още повече нестабилността в Източното Средиземноморие и това не би било от полза за никоя от страните. \r\nПревод и редакция:", "date": "2019.06.19", "title": "Hurryiet: ЕС не трябва да налага санкции на Турция заради Източното Средиземноморие"}
{"url": "http://www.focus-news.net/news/2019/06/19/2671705/rtv-dukagjini-kosovo-rusiya-i-sarbiya-uvelichavat-razuznavatelnite-si-deynosti-v-kosovo-i-severna-makedoniya.html", "text": "„След като загубиха разузнавателната война с НАТО и Европа в Черна гора, Сърбия и Русия сега увеличават своите шпионски дейности в Косово и Северна Македония“, съобщава прищинското електронно издание  Dukagjini , като се позовава на неназовани източници. \r\nСпоред информацията на медията, Русия се опитва да увеличи икономическото, дипломатическото и културното си влияние в региона. \r\nСъбеседникът на изданието посочва, че дипломатическите и разузнавателните дейности обхващат посолствата на НАТО и ЕС в Косово и Македония, като, както твърди източникът на Dukakgjini, „руското посолство в Белград координира всички действия в региона“. \r\nПревод и редакция:", "date": "2019.06.19", "title": "RTV Dukagjini (Косово): Русия и Сърбия увеличават разузнавателните си дейности в Косово и Северна Македония"}
{"url": "http://www.focus-news.net/news/2019/06/19/2671741/pazardzhik-predstoi-hiperhlorirane-i-vzemane-na-probi-ot-vodata-v-grad-strelcha.html", "text": "Регионална здравна инспекция (РЗИ) – Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от РЗИ – Пазарджик. Пробите са взети в периода от 1 до 17 юни от 10 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Изследвани са и 2 проби от минерални първоизточници, където също не са установени отклонения от нормите, посочени в Наредба №14 на Министерството на здравеопазването за курортните ресурси, курортните местности и курортите. По повод удълженото бедствено положение на територията на град Стрелча РЗИ – Пазарджик е уведомена, че ВиК дружеството продължава почистването на съоръженията от водохващането до пречиствателната станция за питейна вода, след което предстои хиперхлориране и вземане на проби от водата. Водоподаването е пуснато само за битови нужди. \r\nВаня НИКОЛОВА", "date": "2019.06.19", "title": "Пазарджик: Предстои хиперхлориране и вземане на проби от водата в град Стрелча"}
{"url": "http://www.focus-news.net/news/2019/06/19/2671739/ventseslava-genova-ruo-varna-pismenite-raboti-ot-vanshnoto-otsenyavane-po-chuzhd-ezik-na-21-yuni-shte-badat-otsenyavani-ot-komisiya-v-grada.html", "text": "Писмените работи от външното оценяване по чужд език на 21 юни ще бъдат оценявани от комисия в града. Това съобщи за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. По думите й изпитните комплекти от националното външно оценяване по български език и литература и математика се изпращат в София, където ще бъдат оценени от специална комисия, обучена да работи с електронната система, която влезе в сила от тази учебна година.  \r\n„Няма да се транспортират до София до комисиите по засекретяване. Тъй като изпитът е по желание, проверката няма да бъде в електронна среда. Тоест ние си имаме тук и комисия по засекретяване и комисия за проверка и оценка на писмените работи, така че макар и нов като изпит от националното външно оценяване, неговата проверка и оценка ще се извърши по досегашния, познатия, стария начин, тъй като те и не са много заявилите желание за този изпит, така че ще се справим“, заяви Венцеслава Генова.  \r\nТя заяви че общо 134 седмокласници от областта са заявили желание да се явят на изпит по чужд език, сред които 130 ученици по английски език, 3 по немски език и 1 ученик по руски език. \r\nБояна АТАНАСОВА", "date": "2019.06.19", "title": "Венцеслава Генова, РУО-Варна: Писмените работи от външното оценяване по чужд език на 21 юни ще бъдат оценявани от комисия в града"}
{"url": "http://www.focus-news.net/news/2019/06/19/2671746/sport-ako-preodolee-ruzhomberok-levski-shte-sreshtne-preodolim-sapernik.html", "text": "Футбол: Спечелилият за трета поредна година плейофа от Първа лига за влизане в Лига Европа Левски изтегли относително благоприятен жребий във втория квалификационен кръг на Лига Европа. Ако \"сините\" се справят със словашкия Ружомберок в първи кръг, те ще се изправят срещу победителя от двойката между АЕК Ларнака (Кипър) и Петроклуб Хонещи (Молдова). Мачовете от втория квалификационен кръг са на 25 юли и 1 август.", "date": "2019.06.19", "title": "Спорт: Ако преодолее Ружомберок Левски ще срещне преодолим съперник"}
{"url": "http://www.focus-news.net/news/2019/06/19/2671735/nova-tv-makedoniya-v-albaniya-podgotvyat-nov-zakon-za-izborni-prestapleniya.html", "text": "Албанският парламент утре ще приеме закон по ускорената процедура, който предвижда забрана за излизане от страната от пет до десет години за всеки, който извърши престъпление, свързано с избори, съобщава македонският телевизионен канал  “Нова ТВ“ . \r\nТова съобщи премиерът Еди Рама на изборна среща с граждани в Тирана, като предупреждение към опозицията и нейните поддръжници, които увеличават атаките си срещу помещенията, където се намират избирателните комисии и избирателните материали. \r\n„Законопроектът е готов и утре ще бъде гласуван в парламента. На всеки, който извърши изборно престъпление, няма да бъде разрешено да напусне страната за пет до десет години. Всичко, което се случва, е страхът от съдебните реформи, който цари сред опозицията. Съжалявам за тези, които следват техните послания. Те отиват в затвора за Лули (Лулзим Баша) и гледачката на кафе (Моника Круемади). Те призовават хората да влязат в беда, през това време си спят в домовете си, каза Рама. \r\nМеждувременно в Бурел се съобщава за напрегната ситуация, при която поддръжниците на опозицията насилствено са иззели изборните материали и са ги подпалили. В помощ на местната полиция беше изпратено звено за бързо реагиране, като срещу нарушителите е използван сълзотворен газ. \r\nОт друга страна, опозиционната Демократична партия обвинява полицията, че използва сила \"с пълно незачитане на закона\" и атакува служители от община Бурел, които \"прилагат президентския указ за отлагане на изборите\" със сълзотворен газ.  Юлиян Марков", "date": "2019.06.19", "title": "„Нова ТВ“ (Македония): В Албания подготвят нов закон за изборни престъпления"}
{"url": "http://www.focus-news.net/news/2019/06/19/2671745/odobrena-e-balgarskata-pozitsiya-za-predstoyashtoto-zasedanie-na-evropeyskiya-savet.html", "text": "Правителството одобри позицията на България за участие в заседанието на Европейския съвет, което ще се проведе на 20 и 21 юни. Това съобщиха от  правителствената информационна служба . Ще бъде разгледан въпросът за Многогодишната финансова рамка за периода 2021-2027 г. Сред останалите теми, които ще бъдат обсъдени на заседанието в Брюксел, са новият Стратегически дневен ред на ЕС за периода 2019—2024 г., разширяването на Съюза, климатичните промени и проблеми, свързани с дезинформацията.  \r\nЕвропейския съвет ще заседава неформално по чл. 50 на 21 юни 2019 г. в Брюксел. В изпълнение на заключенията от 10 април, лидерите от ЕС ще направят преглед на актуалното състояние на процеса по оттеглянето на Обединеното кралство от Европейския съюз. \r\nМинистерският съвет прие също така българската позиция за предстоящи заседания на Съвета на ЕС. \r\nСъветът на министрите по околна среда на ЕС ще заседава на 26 юни в Люксембург. Ще бъде обсъдено законодателното Предложение за Регламент на Европейския парламент и на Съвета относно минималните изисквания за повторното използване на водата с цел постигане на общ подход. В частта относно незаконодателните дейности министрите ще обменят мнения по Прегледа на изпълнението на политиките на ЕС в областта на околната среда за 2019 г. и възможностите за адресиране на пропуските в правоприлагането и повишаване ефективността на администрацията. В дневния ред е предвидено приемане на Заключения по темата „Към стратегия на Съюза за устойчива политика в областта на химикалите“, като част от мерките на Съюза за защита на гражданите от свързани с околната среда въздействия и рискове за здравето и благосъстоянието, по-специално по отношение използването на химикали и свързаните с тях опасения за безопасността. \r\nСъветът по общи въпроси на ЕС ще проведе заседание на 25 юни в гр. Люксембург във формат „Кохезионна политика“. Министрите от държавите-членки ще обсъдят предизвикателствата пред програмирането и изпълнението на фондовете за сближаване, служещи като инструменти за растеж, подпомагане на реформи и изпълнение на препоръките, направени от Европейската комисия към отделните държави, по отношение на координация на икономическите и социалните им политики в рамките на т.нар. Европейски семестър. \r\nНа 25 юни в Люксембург ще заседава Съветът на ЕС „Транспорт, телекомуникации и енергетика“ в част „Енергетика“. Предвижда се министрите да приемат заключения относно бъдещето на енергийните системи. Текстът разглежда пътищата за постигане на целите в областта на енергетиката и климата до 2030 г., както и след това. В рамките на заседанието Европейската комисия ще информира за актуалното състояние на външните отношения на ЕС в областта на енергетиката.  \r\nОдобрени са и резултатите от състояли се заседания на Съвета на ЕС.  \r\nСъвета на ЕС по конкурентоспособност заседава на 27 и 28 май в Брюксел. Министрите изтъкнаха необходимостта от ефективно използване на механизмите на търговската политика на ЕС, както и от адаптиране на правилата за защита на конкуренцията към променящите се глобални условия, така че европейските фирми да могат да се конкурират с компаниите от САЩ и Китай. Министрите призоваха също за амбициозна политика в подкрепа на индустрията и задълбочаване на единния пазар с премахване на оставащите бариери, особено в сектора на услугите. Бяха приети и заключения за конкурентоспособността на туристическия сектор като двигател за устойчив растеж, работни места и социално сближаване в ЕС през следващото десетилетие.  \r\n\tНа 17 май в Брюксел се проведе заседание на Съвета на ЕС по икономически и финансови въпроси (ЕКОФИН). Министрите не постигнаха съгласие по проекта за изменение на директивата за структурата на акциза върху алкохола и алкохолните напитки, по Директивата относно общия режим на облагане с акциз (преработена) и по Регламента относно административното сътрудничество по отношение на съдържанието на електронните регистри. В контекста на Европейския семестър Съветът прие заключения за задълбочените прегледи от 2019 г. и изпълнението на специфичните за отделните държави препоръки от 2018 г. Министрите бяха информирани за актуалното състояние на законодателните предложения в областта на финансовите услуги и обмениха мнения за данъчното облагане на цифровата икономика в международен контекст. Съветът ЕКОФИН възложи на Икономическия и финансов комитет да финализира мандата за срещата на финансовите министри и управителите на централните банки от Г-20 на 8 и 9 юни във Фукуока, Япония.  \r\nСъветът на ЕС по земеделие и рибарство проведе заседание на 14 май в Брюксел. На срещата е обсъден новият модел на прилагане на ОСП след 2020 г. от Регламента за стратегическите планове. Министрите обсъдиха и селскостопанските аспекти на съобщението на ЕК „Чиста планета за всички: стратегическа дългосрочна визия за неутрална по отношение на климата икономика“.", "date": "2019.06.19", "title": "Одобрена е българската позиция за предстоящото заседание на Европейския съвет"}
{"url": "http://www.focus-news.net/news/2019/06/19/2671747/veliko-tarnovo-startira-polaganeto-na-nov-asfalt-po-ulitsa-petar-parchevich-v-svishtov.html", "text": "Продължава изпълнението на предвидените строителни дейности във връзка с подмяната на водопроводи и преасфалтирането на улици в Свищов. Те са част от мащабния проект за над 45 улици в града, който реализира Общината. От Община Свищов съобщиха за  Радио „Фокус“ – Велико Търново , че вече е изцяло подменена водопроводната мрежа на улиците „Никола Петков“ и „Григор Стоянов“. Тротоарната настилка по „Никола Петков“ е реновирана, като в момента това се прави и по южния тротоар на ул. „Григор Стоянов“. След това ще се положи и изцяло нов асфалт по двете отсечки.  Паралелно с това ще продължи подмяната на водопровода по източната част на улица „Градево“. От 20 юни стартира полагането на нова асфалтова настилка  на улица „Петър Парчевич“ от кръстовището на площад „Хан Бъчва“ до кръстовището на бившия ТИХ „Проф. д-р Асен Златаров“. \r\nВъпреки динамичната метеорологична обстановка изпълнението на дейностите протича в съответствие с план-графика на строителния процес. \r\nОт Общината се извиняват за причинените неудобства. \r\nЛуиза ТРАНЧЕВА", "date": "2019.06.19", "title": "Велико Търново: Стартира полагането на нов асфалт по улица „Петър Парчевич“ в Свищов"}
{"url": "http://www.focus-news.net/news/2019/06/19/2671744/tass-holandskata-politsiya-e-izdala-zapovedi-za-arest-na-zapodozrenite-za-svalyaneto-na-malayziyskiya-samolet-v-iztochna-ukrayna.html", "text": "Съвместната следствена група (ССГ) издаде международни заповеди за арест срещу заподозрени в участие в катастрофата на \"Боинг\" в Украйна през юли 2014 г., съобщи на пресконференция вчера началникът на националната полиция на Холандия Вилберт Паулисен,цитиран от  TACC . \r\n\"За тях са издадени международни заповеди за арест\", каза той. Сред заподозрените, следователите са посочили руските граждани Игор Гиркин, известен също под псевдонима Стрелков, Сергей Дубински и Олег Пулатов, както и гражданина на Украйна Леонид Харченко. \r\nПътнически „Боинг“ 777 на Малайзийските авиолинии, изпълняващ полет MH17 от Амстердам до Куала Лумпур, се разби на 17 юли 2014 г. в района на Донецк в Украйна, което доведе до смъртта на 298 души - граждани на 10 държави. Въпреки активните военни действия на земята, Киев не затвори небето над Донбас за международни пътнически полети. За разследване на бедствието беше създадена ССГ, която включва представители от Австралия, Белгия, Малайзия, Холандия и Украйна. \r\nПрез юни 2017 г. страните ССГ решиха, че процесът срещу заподозрените в катастрофата на MH17 ще се проведе в холандски съд и според холандското законодателство. Завеждането на иск и изясняване на действителните обстоятелства ще се извършва от холандската прокуратура, която оглавява ССГ. Според решението на Министерството на правосъдието и сигурността на Холандия делото ще бъде разгледано в съдебния комплекс „Шипхол“ в град Бадкуведорп. \r\nНа пресконференция на 24 май 2018 г. експертите на ССГ заявиха, че зенитната ракетна остановка, от която е пусната ракетата, която е свалила самолета, е могло да бъде внесена от Русия и е принадлежала на 53-ата противовъздушна ракетна бригада. Руската федерация отхвърли тези обвинения, като заяви по-специално, че нито една противовъздушна ракетна система на въоръжените сили на Руската федерация никога не е пресичала руско-украинската граница, а ракетата, изстреляна по въздухоплавателно средство, е била изпратена на войските в Украйна през 1986 г. и никога не е връщана оттам.  Юлиян Марков", "date": "2019.06.19", "title": "ТАСС: Холандската полиция е издала заповеди за арест на заподозрените за свалянето на малайзийския самолет в Източна Украйна"}
{"url": "http://www.focus-news.net/news/2019/06/19/2671749/sofiya-leka-katastrofa-e-stanala-v-rayona-na-grad-slivnitsa-nyama-postradali.html", "text": "Лекa катастрофа е станала в района на град Сливница по път I-8 София - Калотина. Това съобщиха за  Агенция „Фокус“  от пресцентъра на  МВР . При инцидента няма пострадали. Движението се регулира от „Пътна полиция“. От МВР призоваха шофьорите да се движат с повишено внимание в този участък.  \r\nТеодора ПАТРОНОВА", "date": "2019.06.19", "title": "София: Лекa катастрофа е станала в района на град Сливница, няма пострадали"}
{"url": "http://www.focus-news.net/news/2019/06/19/2671750/dve-egipetski-leshoyadcheta-se-izlyupiha-v-divo-gnezdo-s-kamera-za-onlayn-nablyudenie-na-zhivo.html", "text": "Две бебета египетски лешояди могат да бъдат наблюдавани на живо в гнездото с поставената камера за онлайн наблюдение. Това съобщиха от пресцентъра на  Българско дружество за защита на птиците/BirdLife България . Всеки може да надникне в тайния живот на птиците и да наблюдава всеотдайната грижа на родителите към своите малки през сайта: www.LifeNeophron.eu  \r\nВ момента възрастните птици хранят двете пилета, а сътрудници на Българското дружество за защита на птиците редовно им осигуряват достатъчни количества безопасна храна, за да се сведе до минимум рискът от попадане на отрови или липса на достатъчно количество за успешното изхранване на малките.  \r\nЕдинственото в света диво гнездо с поставена онлайн видео камера за наблюдение на живо се намира близо до Провадия. Тази пролет екип на LIFE проекта на БДЗП „Нова надежда за египетския лешояд“ се спусна в гнездовата ниша и монтира нова HD камера на мястото на предишната, която ни свързваше с известното семейство шест години. \r\nБлагодарение на камерата научаваме повече за поведението на вида и хранителите му навици, което е ценна информация, необходима при определянето и прилагането на подходящите преки природозащитни мерки. Ставаме свидетели на строежа на гнездото, снасянето на яйцата, излюпването на малките и грижите, които родителите полагат за тях. \r\nКамерата може да бъде наблюдавана на сайта www.LifeNeophron.eu или в YouTube профила на проекта.", "date": "2019.06.19", "title": "Две египетски лешоядчета се излюпиха в диво гнездо с камера за онлайн наблюдение на живо"}
{"url": "http://www.focus-news.net/news/2019/06/19/2671751/kazanlak-knigata-prinosat-na-balgarskiya-narod-v-osvobozhdenieto-na-balgariya-po-vreme-na-rusko-turskata-osvoboditelna-voyna-shte-bade-predstavena-v-grada.html", "text": "Книгата „Приносът на българския народ в освобождението на България по време на Руско – турската освободителна война” на генерал Георги Вазов ще бъде представена пред казанлъчани, каза за  Радио „Фокус”  директорът на Национален парк – музей „Шипка – Бузлуджа” д-р Чавдар Ангелов. Той поясни, че това е едно от събитията, с които музеят ще участва в отбелязване на 142-та годишнина от Шипченската епопея. Инициативата е съвместна с Литературно – художествен музей „Чудомир”. Книгата представлява изследване от Георги Вазов, бъдещия генерал, което той пише по поръчка на брат си Иван Вазов, тогава министър на просвещението. Чавдар Ангелов подчерта, че историята на ръкописа е много интересна, дълго време той е бил неизвестен, до момента, в който преди няколко години бившият вече директор на музея на Иван Вазов в Сопот го открива и го публикува. По предварителна уговорка с Военно – историческия архив, където се съхранява самият ръкопис, в деня на представянето на книгата, ръкописът също ще бъде показан в Казанлък, за да могат казанлъчани да добият представа за оригинала. Директорът на НПМ „ Шипка – Бузлуджа” поясни, че неслучайно за представянето на книгата на генерал Вазов е избрана датата 13 август. На тази дата генерал Георги Вазов умира през 1934 година, т.е. 13 дни преди тържественото откриване на Паметника на свободата. „ Той със сигурност е имал покана за това емблематично за цялата българска общественост събитие, а и генерал Георги Вазов е кръвно свързан с Казанлък, макар и да не е родом оттук, с факта, че по време на Балканската война и обсадата на Одринската крепост, той командва източния сектор на обсадата. И всъщност, под негово командване на 13 март 1913 година 23 Пехотен Шипченски полк извършва решителния пробив при форт Айваз Баба. Така че има много такива връзки, които ще концентрираме около датата 13 август и ще почетем паметта на един достоен български офицер”, каза още Ангелов. Кулминацията на честванията по повод 142 години от Шипченската епопея ще се състои на Шипка на 24 август. В програмата за този ден традиционно са включени и детски състезания по скоростно изкачване на стъпалата към Паметника на свободата, които се организират всяка година, ще бъде проведен поредният Открит урок по родолюбие. В момента се водят разговори за самата организация на традиционната възстановка на събитията отпреди 142 години. По предварителна информация президентът на България ще уважи честванията, които традиционно се провеждат под негов патронаж. \r\nСлавяна ГАЙДАРОВА", "date": "2019.06.19", "title": "Казанлък: Книгата „Приносът на българския народ в освобождението на България по време на Руско – турската освободителна война” ще бъде представена в града"}
{"url": "http://www.focus-news.net/news/2019/06/19/2671754/predsedatelyat-na-pp-abv-rumen-petkov-i-kmetat-na-pordim-detelin-vasilev-podariha-na-direktora-na-bolnitsa-pirogov-prof-stoyan-baltov-kartina-izobrazyavashta-akademik-pirogov.html", "text": "Кметът на Пордим Детелин Василев и председателят на ПП АБВ Румен Петков подариха на проф. Стоян Балтов, изпълнителен директор на УМБАЛСМ \"Пирогов\" картина, изобразяваща академик Николай Пирогов по време на изграждането на първия здравен пункт в Пордим през Руско-Турската война. Това съобщиха от пресцентъра на  АБВ .  \r\nПодаръкът е резултат от дадено обещание от кмета Василев и Румен Петков за грижата за едноименния мемориал в Пордим от страна на професор Балтов.  \r\nПроизведението е дело на самобитния художник от Пордим Румен Марков.  \r\nТрадиционно всяка година на Националния празник проф. Балтов поднася цветя на паметника на академик Николай Пирогов в Пордим. Той споделя, че има личен ангажимент към събитията от Руско-Турската война – неговият пра-пра дядо е един от участниците, който в Габрово е организатор на лазарет за офицерите.", "date": "2019.06.19", "title": "Председателят на ПП АБВ Румен Петков и кметът на Пордим Детелин Василев подариха на директора на болница „Пирогов“ проф. Стоян Балтов картина, изобразяваща академик Пирогов"}
{"url": "http://www.focus-news.net/news/2019/06/19/2671743/svetla-baryakova-muzeen-kompleks-bansko-vsichki-zaveti-na-paisiy-hilendarski-zvuchat-aktualno-i-dnes-zashtoto-toy-e-nadskochil-svoeto-vreme.html", "text": "Всички завети на Паисий Хилендарски звучат актуално и днес, защото той е надскочил своето време. Това каза в интервю за  Радио „Фокус“ – Пирин  директорът на Музеен комплекс – Банско Светла Барякова по повод деня, в който Българската православна църква почита паметта на Паисий Хилендарски. По думите ѝ той е първият, който се обръща към миналото, с оглед на бъдещето.  \r\n„Ние и сега все още търсим корените си, за да съхраним своята национална идентичност, търсим основание за гордостта ни и за това, че сме българи, за да можем достойно да продължим напред. Затова и Паисий е първи, но и всевечен. Той първи свързва рода с езика, тоест не може да има народност без да съхраним езика си. Той ни завещава, че трябва да съхраним ценностите си, да се чувстваме горди от това, че сме българи“, каза още Барякова. Според нея той ни казва, че е важно да съхраняваме свободата, каквато вече имаме, но по негово време не е било така. „Той всъщност очертава пътеката, по която по-късно вървят нашите националноосвободителни дейци. Така че, всичките негови завети са актуални и днес. Това е същността на делото на великите българи – те успяват, да прескочат епохи“, подчерта Барякова.  \r\nТя добави, че за съжаление днес има негови завети, които сме позабравили. „Например: „Българино, знай своя род и език“. Не искам да цитирам: „…поради що се срамиш да се наречеш българин“, но като че ли вече има и такива. Би трябвало да си спомняме тези послания и да живеем с тях“, подчерта Барякова. По отношение на това какво за нея е Паисий Хилендарски, тя коментира: „ За мен той е велик, колкото и клиширано да звучи. Освен това той е всевечен“. \r\nЛивия НИНОВА", "date": "2019.06.19", "title": "Светла Барякова, Музеен комплекс – Банско: Всички завети на Паисий Хилендарски звучат актуално и днес, защото той е надскочил своето време"}
{"url": "http://www.focus-news.net/news/2019/06/19/2671755/dobrich-dni-na-slavyanskata-kultura-se-provezhdat-v-kavarna.html", "text": "Дни на славянската култура се провеждат в Каварна. По този повод от 18.00 часа на 20 юни (четвъртък) на площад „Защитата на Каварна“ ще се проведе концерт. Това съобщиха от пресцентъра на  Община Каварна . Участие ще вземат три творчески колективи от побратимения град Южен (Одеска област, Украйна), фолклорен хореографски колектив „Цветен“, Фолклорен ансамбъл на бандуристи и обредните песни „Заграва“ и Фолклорен ансамбъл за украински песни „Наши музики“.", "date": "2019.06.19", "title": "Добрич: Дни на славянската култура се провеждат в Каварна"}
{"url": "http://www.focus-news.net/news/2019/06/19/2671748/vitsepremierat-mariyana-nikolova-do-30-oktomvri-e-udalzhen-srokat-za-rabota-na-mezhduvedomstvenata-rabotna-grupa-za-dabch.html", "text": "До 30 октомври е удължен срокът за работа на междуведомствената работна група за ДАБЧ. Това каза вицепремиерът Марияна Николова, по време на заседание на Комисията по политиките на българите в чужбина във връзка с решенията на междуведомствената комисия за Държавната агенция за българите в чужбина (ДАБЧ), предаде репортер на  Агенция „Фокус“ . Николова посочи, че заседания на междуведомствената група са били проведени на 17 март и 2 април. „Беше взето решение да се възложи на Държавната агенция за електронно управление да извърши одит на информационната система на ДАБЧ за отстраняване на проблемите. И да се предвиди удължаване срока на дейността на групата, за да се извърши анализ“, заяви тя. Николова посочи, че до 30 октомври е удължен срокът на междуведомствената работна група. \r\nЦветилена СИМЕОНОВА", "date": "2019.06.19", "title": "Вицепремиерът Марияна Николова: До 30 октомври е удължен срокът за работа на междуведомствената работна група за ДАБЧ"}
{"url": "http://www.focus-news.net/news/2019/06/19/2671756/veliko-tarnovo-natsionalniyat-aliants-za-sotsialna-otgovornost-shte-vrachi-na-24-yuni-na-kmeta-daniel-panov-golyamata-nagrada-koyato-organizatsiyata-prisazhda-za-sotsialna-politika.html", "text": "Националният алианц за социална отговорност ще връчи на кмета на Велико Търново Даниел Панов голямата награда, която организацията присъжда за социална политика, от 11.30 ч. на 24 юни в Зала 302 в сградата на Общината. Това съобщиха от пресцентъра на  Община Велико Търново .", "date": "2019.06.19", "title": "Велико Търново: Националният алианц за социална отговорност ще връчи на 24 юни на кмета Даниел Панов голямата награда, която организацията присъжда за социална политика"}
{"url": "http://www.focus-news.net/news/2019/06/19/2671760/prieti-sa-promeni-v-spisaka-na-obshtinskite-patishta.html", "text": "Министерският съвет реши да допълни списъка на общинските пътища на територията на община Стара Загора с пътно трасе с номер и наименование: SZR1225 /II-66, Ст.Загора - Чирпан / - Яворово, и да го заличи от списъка на общинските пътища на територията на община Чирпан, поради присъединяване на с. Яворово към административно-териториалните граници на община Стара Загора. Това съобщиха от  правителствената информационна служба . \r\nВ резултат на утвърдения нов списък на републиканските пътища са одобрени изменения на наименованията на повече от 300 пътни общински трасета. Общата дължина на общинските пътища на територията на страната не се променя. \r\nС предлаганите промени в списъка на общинските пътища ще бъде постигната в достатъчна степен коректност и актуалност на информацията на общинската пътна мрежа на територията на страната и ще се осигури точност на данните по отношение на утвърдените категории общински пътища.", "date": "2019.06.19", "title": "Приети са промени в списъка на общинските пътища"}
{"url": "http://www.focus-news.net/news/2019/06/19/2671757/vzglyad-posocheni-sa-chetirima-zapodozreni-za-svalyaneto-na-malayziyskiya-samolet-v-iztochna-ukrayna.html", "text": "Съвместната следствена група (ССГ) за катастрофата на полет MH17, създадена от Австралия, Белгия, Малайзия, Холандия и Украйна, представи имената на четирима заподозрени за разполагане на зенитната установка „Бук“ на позицията и удара срещу малайзийския лайнер, пише руският вестник  “Взгляд“ . \r\n„Дами и господа, въз основа на разследването на ССГ, взехме решение да започнем углавно преследване срещу четирима заподозрени, че са свалили полет MH17. ... Стигнахме до етапа, на който можем да кажем, че ще повдигнем обвинения. Това са четирима души, които са били обвинени по подозрение, че са доставили комплекса \"Бук\" в Източна Украйна \", каза представителя на ССГ на пресконференция. \r\nПредставителят на ССГ поясни, че следствието ще издаде международни заповеди за арест за Игор Гиркин, известен също под псевдонима Стрелков; Сергей Дубински, Олег Пулатов и Леонид Харченко. Те ще бъдат обвинени в убийство в съответствие с холандското законодателство. Международно разследване ще поиска също от Русия и Украйна да разпитат заподозрените. \r\nЗаподозрените Гиркин, Дубински и Пулатов са руснаци. Според наличната информация в момента те са в Русия. Заподозреният Харченко е украинец по националност - каза той. \r\nСпоред ССГ, един от заподозрените, Игор Гиркин, е заемал поста министър на отбраната в самопровъзгласената Донецка народна република и \"е в пряк контакт с Русия\". - Сергей Дубински е бил негов заместник и началник на разузнаването, също е бил в редовен контакт с официални лица в Русия. Олег Пулатов е бил заместник-началник на разузнаването и един от заместниците на Дубински. Леонид Харченко е подчинен пряко на Дубински и оглавява един от отрядите “, - се каза във видеото, представено пред журналисти. \r\n„Прокуратурата смята, че четиримата заподозрени, въз основа на факта, че са планирали сътрудничеството и действията им през юли 2014 г., са довели до свалянето на полет MH17. Макар и да не са натискали бутоните, подозираме, че са работили в тясно сътрудничество, за да получат системата „Бук“ и да я поставят на мястото, за да свалят самолета ”, каза представител на ССГ. \r\nВ допълнение, разследването смята, че екипажът на \"Бука\" не е взел самостоятелно решение да отиде в Украйна и възнамерява да разбере кой ги е изпратил. \r\nВ същото време представител на съвместния екип за разследване отбеляза, че обвинението срещу четирима заподозрени не означава приключване на разследването. \r\nПредставител на съвместния екип за разследване също потвърди, че процесът за  катастрофата на самолета ще започне в Холандия на 9 март 2020 г. Процесът ще се проведе в специалния защитен комплекс „Шипхол”. Той добави, че изслушването ще се проведе, дори и заподозрените да не присъстват. \r\nХоландия официално обвини Русия в участие в катастрофата. Русия, от своя страна, подозира, че Холандия е прикрила данни за случая и от своя страна публикува данни, доказващи, че Киев е виновен за самолетната катастрофа. Малайзия също критикува разследването.  Юлиян Марков", "date": "2019.06.19", "title": "„Взгляд“: Посочени са четирима заподозрени за свалянето на малайзийския самолет в Източна Украйна"}
{"url": "http://www.focus-news.net/news/2019/06/19/2671759/api-zapochva-izgrazhdaneto-na-kragovo-krastovishte-na-pat-i-5-na-vhoda-na-gabrovo-investitsiyata-e-za-16-mln-lv.html", "text": "Утре - 20 юни, стартира реконструкцията и изграждането на кръгово кръстовище на път I-5 на входа на Габрово, идвайки от Велико Търново. То ще замени съществуващото четириклонно кръстовище на улица „Орловска“, която съвпада с първокласния път I-5 в град Габрово и улиците „Търновско шосе“, „Лазурна“ и бул. „Бойката“. С построяването му ще се улесни трафикът на входа на областния град и ще се повиши безопасността на движение в района. Това съобщиха от пресцентъра на  Агенция „Пътна инфраструктура“  (АПИ). \r\nСтроително-монтажните работи ще бъдат изпълнени от „Пътстрой-Габрово“ АД. Стойността на договора е 1 683 441.35 лв. с ДДС. Надзорът е възложен на „Ай ти ем проджект ООД. Стойността на техния договор е 9384 лв. с ДДС. Срокът за изпълнение на строителството е 130 дни, а средствата са осигурени от бюджета на Агенция „Пътна инфраструктура“. \r\nПроектът предвижда полагане на нова асфалтова настилка, предпазни ограждения и пътна маркировка. Ще се възстанови отводняването на платното. Ще бъдат обновени тротоарите, бордюрите и прилежащите зелени площи. Кръговото кръстовище ще бъде с ново енергоефективно осветление. \r\nСтроителните работи ще се изпълняват без спиране на движението или пренасочването на трафика по обходни маршрути. Необходимо е шофьорите да карат внимателно и да спазват стриктно пътната сигнализация.", "date": "2019.06.19", "title": "АПИ: Започва изграждането на кръгово кръстовище на път I-5 на входа на Габрово, инвестицията е за 1.6 млн. лв."}
{"url": "http://www.focus-news.net/news/2019/06/19/2671752/dimitar-vladimirov-dabch-6700-sa-izdadenite-udostovereniya-za-balgarski-proizhod-ot-1-yanuari-2019-g-do-sredata-na-yuni.html", "text": "От 1 януари 2019 г. до средата на юни сме издали около 6700 удостоверения за български произход. Това каза Димитър Владимиров – изпълняващ длъжността председател на Държавната агенция за българите в чужбина (ДАБЧ), по време на заседание на Комисията по политиките на българите в чужбина, предаде репортер на  Агенция „Фокус“ . „Приели сме около 6000 удостоверения за произход и сме издали около 6700 за периода от 1 януари до средата на юни. Около 10 000 преписки са забавени. Работим с приоритет обработването в максимално кратки срокове на документите на студентите“, обясни Владимиров. Той уточни, че с приоритет са и кандидатите за по-бързо получаване на пребиваване. „Основните функции на ДАБЧ са съхраняването на българските език, култура, традиции и език, както и контактът с българите в чужбина и създаването на повече организации“, посочи той. Владимиров заяви, че ДАБЧ има и издателска дейност, свързана с българските общности в чужбина. „Например тази година сме издали две книги, а също така направихме и филм за българите в Албания. Имахме и изложба на българин от Чикаго и редица такива мероприятия, свързани с основната функция на агенцията“, обясни Владимиров. Агенция „Фокус“ припомня:  В края на октомври 2018 г. бившият шеф на ДАБЧ Петър Харалампиев бе арестуван след разследване на корупционна схема за незаконно издаване на удостоверения за българско гражданство. Тогава при спецакция бяха задържани над 20 души. Нa 11 юни 2019 г. Апелативният специализиран съд измени мярката за неотклонение на Харалампиев от „задържане под стража“ към „парична гаранция“ в размер на 100 000 лв. \r\nЦветилена СИМЕОНОВА", "date": "2019.06.19", "title": "Димитър Владимиров, ДАБЧ: 6700 са издадените удостоверения за български произход от 1 януари 2019 г. до средата на юни"}
{"url": "http://www.focus-news.net/news/2019/06/19/2671758/mrrb-i-mezhdunarodnata-banka-za-vazstanovyavane-i-razvitie-shte-si-satrudnichat-v-podgotovkata-na-novata-operativna-programa-za-razvitie-na-regionite.html", "text": "В процеса на подготовка на новата оперативна програма за развитие на регионите, както и в хода на дефиниране на модела и подхода на териториално инвестиране, Министерството на регионалното развитие и благоустройството (МРРБ) ще си сътрудничи с Международната банка за възстановяване и развитие (МБВР). Ключов момент в тези процеси е структурирането на интегриран териториален подход за инвестиции в градското и в регионалното развитие, който изисква координация и засилено сътрудничество между управляващите органи на всички оперативни програми, секторните министерства, местните власти, неправителствения сектор и бизнеса. Това каза заместник-министърът на регионалното развитие и благоустройството и ръководител на Управляващия орган на Оперативна програма „Регионално развитие“ Деница Николова по време на проведеното днес първо заседание на Управителния комитет по сключеното Споразумение за консултантски услуги в подкрепа на подготовката за следващия програмен период между МРРБ и МБВР, съобщиха от пресцентъра на  министерството . \r\nКомитетът има за цел да следи и координира изпълнението на съвместните дейности, като в него участват представители на всички управляващи органи на оперативни програми, на Министерския съвет и на Банката.  \r\n„В обхвата на Споразумението ще координираме ролята на Световна банка в подаването на допълнителни детайли, свързани с това по какъв начин можем да направим териториалните инвестиции ефективни като обединим усилията на всички управляващи органи и съответно други програми, свързани с бъдещия програмен период и възможностите за инвестиции в него“, каза още Деница Николова. Тя обясни, че очакванията са със Световна банка да се работи по самата технология на изпълнение на интегрираните териториални инвестиции.   \r\nБанката ще ни подкрепи и за оформянето на Стратегията на бъдещата оперативна програма за развитие на регионите, стана ясно още на днешното заседание.  \r\nЧрез подхода за интегрирани мерки между оперативните програми в периода 2021-2027 г. ще се натрупа капацитет на регионално ниво за избор на инвестиции, за да може в края на следващия програмен период да има степен на подготвеност за  децентрализирано управление на средства и проекти, съобразени с нуждите на територията.  \r\nНа днешното първо заседание на Комитета бяха представени и дискутирани новите моменти в подготовката на бъдещата оперативна програма за развитие на регионите, включително предвиденото разширяване на функциите на регионалните съвети за развитие, както и възможностите за промяна на тяхната структура, която да дава възможност изборът на инвестиции със средства от програмите да се осъществява на регионално ниво съобразено със спецификите на територията и възможностите за развитие.", "date": "2019.06.19", "title": "МРРБ и Международната банка за възстановяване и развитие ще си сътрудничат в подготовката на новата оперативна програма за развитие на регионите"}
{"url": "http://www.focus-news.net/news/2019/06/19/2671763/ministar-predsedatelyat-boyko-borisov-shte-uchastva-v-zasedanieto-na-evropeyskiya-savet-na-20-i-21-yuni-v-bryuksel.html", "text": "Министър-председателят Бойко Борисов ще участва в заседанието на Европейския съвет, което ще се проведе на 20 и 21 юни в Брюксел. Това съобщиха от  правителствената информационна служба . \r\nДържавните и правителствени ръководители ще обсъдят новия Стратегически дневен ред на ЕС за периода 2019-2024 г., в чиято основа е съхраняването на стабилността, устойчивостта и просперитета при запазване на единството на държавите членки и при прилагане на принципите на солидарността и кохезията. \r\nСред останалите теми, които ще са във фокуса на заседанието на Европейския съвет, са Многогодишната финансова рамка за периода 2021-2027 г. и разширяването на Съюза. Държавните и правителствени ръководители ще дискутират още климатичните промени и проблеми, свързани с дезинформацията. \r\nНа 21 юни, петък, премиерът Бойко Борисов ще вземе участие в работната сесия на Срещата на върха на държавите от Еврозоната.", "date": "2019.06.19", "title": "Министър-председателят Бойко Борисов ще участва в заседанието на Европейския съвет на 20 и 21 юни в Брюксел"}
{"url": "http://www.focus-news.net/news/2019/06/19/2671753/ministar-ekaterina-zaharieva-shte-bade-istoricheska-greshka-ako-severna-makedoniya-i-albaniya-ne-zapochnat-zaedno-pregovorite-za-prisaedinyavane-kam-es.html", "text": "Ще бъде историческа грешка, ако Северна Македония и Албания не започнат заедно преговорите за присъединяване към ЕС. Това каза вицепремиерът и министър на външните работи Екатерина Захариева пред журналисти след изслушването си във Външна комисия във връзка с вчерашното заседание на Съвета по общи въпроси и решението за отлагане на преговорите за присъединяване към ЕС със Северна Македония и Албания, предаде репортер на  Агенция „Фокус“ . Според Захариева добрата новина от Съвета по общи въпроси е отлагането на преговорите за есента, което дава по-голяма възможност да се работи за това Албания и Северна Македония да започнат заедно преговорите за присъединяване към ЕС. „Според нас това е важно за гражданите на тези две държави - там има много млади хора, за сигурността и стабилността на цяла Европа, на целия ЕС. В крайна сметка един от основните принципи е преценяване по собствените заслуги. Ние ще помагаме, надявам се да убедим държавите, които все още не са убедени за Албания, че има заслуги да започне октомври месец“, допълни Захариева.  \r\nНа въпрос дали на заседанието на външна комисия е ставало въпрос за вчерашния Съвет, Захариева коментира: „Разбира се, че българските народни представители се интересуваха. Имаше въпрос, на който им разказах подробно какво се случи на Съвет общи въпроси. Българската позиция е двете държави трябва да започнат преговори“, каза още Захариева. Тя посочи, че миналата година  в рамките на Българското председателство на Съвета на ЕС е взето решение през юни тази година да започнат преговори за присъединяване на двете страни към ЕС. „Поради факта, че докладът на ЕК излезе две седмици преди заседанието на Съвета и невъзможността някои парламенти да вземат решение за толкова кратко време, взехме решение, което е позитивно. Не всеки път този съвет успява да вземе решение на тема разширяване“, каза Захариева. По думите ѝ добрата новина е, че Северна Македония и Албания не се разделят. „Решенията са не по-късно от октомври месец Светът да се върне към обсъждане на тази тема и да се препоръча да започнат преговори“, заяви Захариева като посочи, че преговорите и започването им не се краят на процеса и има още какво да се извършва като реформи в двете държави.  \r\n„Позицията на България от години е ясно и тя е силна подкрепа за разширяването на ЕС към страните от Западни Балкани“, уточни още министърът. Тя допълни, че по-скептичните към разширяването на ЕС държави са подкрепили европейската перспектива на страните от Западните Балкани като едни от най-големите двигатели на реформите и демократизацията в региона, сигурността и стабилността.  \r\nДеница КИТАНОВА", "date": "2019.06.19", "title": "Министър Екатерина Захариева: Ще бъде историческа грешка, ако Северна Македония и Албания не започнат заедно преговорите за присъединяване към ЕС"}
{"url": "http://www.focus-news.net/news/2019/06/19/2671764/veliko-tarnovo-v-grada-shte-se-izvarshvat-obrabotki-sreshtu-komari.html", "text": "Пръскане срещу комари предстои във Велико Търново тази и утре вечер, съобщиха от пресцентъра на  общината . Третирането срещу насекомите ще обхване всички паркове и зони на отдих в града. Обработката ще започне в 22.00 часа. Тази вечер ще бъдат третирани парковете „Дружба”, „Майка България”, „Марно поле”, „Никола Габровски“, зоната за отдих край църквата „Възкресение Христово“. Утре вечер работата продължава в парковете „Бузлуджа”, „Колю Фичето”, „Картала”, „Акация” – боровата гора, „Света гора”, „Ксилифор“ и „Лакото – Арбанаси“. Около всяка локация ще бъдат поставени необходимите стикери за използваните препарати. Графикът подлежи на промени в зависимост от метеорологичните условия. Необходимо е времето да е тихо и сухо. Тревните площи са предварително окосени.", "date": "2019.06.19", "title": "Велико Търново: В града ще се извършват обработки срещу комари"}
{"url": "http://www.focus-news.net/news/2019/06/19/2671767/garantira-se-nezavisimostta-na-organa-za-razsledvane-na-proizshestviya-i-intsidenti-v-zhelezopatniya-vazdushniya-i-vodniya-transport.html", "text": "Кабинетът ще предложи на Народното събрание проект на Закон за изменение на Закона за железопътния транспорт. С него се предлагат изменения и в Закона за гражданското въздухоплаване и Кодекса на търговското корабоплаване като по този начин ще се гарантира независимостта на органа за разследване на произшествия и инциденти в железопътния, въздушния и водния транспорт. Това съобщиха от  правителствената информационна служба . \r\nС промените се изпълняват задълженията на България по чл. 21, ал. 1 и ал. 2 от Директива 2004/49/ЕО на Европейския парламент и съвета от 29 април 2004 г. относно безопасността на железопътния транспорт в Общността и за изменение на Директива 95/18/ЕО относно лицензирането на железопътните предприятия и Директива 2001/14/EО относно разпределяне на капацитета на железопътната инфраструктура и събиране на такси за ползване на железопътната инфраструктура и за сертифициране за безопасност (OB, L 264, от 30.4.2014, стр. 44).", "date": "2019.06.19", "title": "Гарантира се независимостта на органа за разследване на произшествия и инциденти в железопътния, въздушния и водния транспорт"}
{"url": "http://www.focus-news.net/news/2019/06/19/2671761/dimitar-vladimirov-dabch-problemite-s-udostoveryavaneto-na-balgarskiya-proizhod-idvat-ot-tova-che-nyama-yasni-zakonovi-kriterii.html", "text": "Проблемите с удостоверяването на българския произход идват от това, че няма ясни законови критерии. Това каза Димитър Владимиров – изпълняващ длъжността председател на Държавната агенция за българите в чужбина (ДАБЧ), по време на заседание на Комисията по политиките на българите в чужбина, предаде репортер на  Агенция „Фокус“ . \r\n„Мнението ми е, че проблемите за удостоверяването на българския произход идва от критериите – те не са ясни в закона и в поднормативните уредби. И това води до редица проблеми и спорове между това как ДАБЧ удостоверява произхода, което се пренася и в Министерството на правосъдието. А по трети начин гледа критериите и вицепрезидентът, който издава указа. Да не говорим, че съвсем различни са критериите на съда“, заяви Владимиров. Той посочи, че много пъти критериите са се сменяли. „Така че за мен е важно да има точни и ясни критерии, които да определят термините „българин“ и „български произход“. Това ще облекчи процедурата изключително много“, коментира Владимиров. \r\nЦветилена СИМЕОНОВА", "date": "2019.06.19", "title": "Димитър Владимиров, ДАБЧ: Проблемите с удостоверяването на българския произход идват от това, че няма ясни законови критерии"}
{"url": "http://www.focus-news.net/news/2019/06/19/2671765/vitsepremierat-mariyana-nikolova-udostoverenieto-za-balgarski-proizhod-sazdava-problemi-i-samneniya-za-eventualni-koruptsionni-praktiki.html", "text": "Удостоверението за български произход създава проблеми и съмнения за евентуални корупционни практики. Това каза вицепремиерът Марияна Николова по време на заседание на Комисията по политиките на българите в чужбина във връзка с решенията на междуведомствената комисия за Държавната агенция за българите в чужбина (ДАБЧ), предаде репортер на  Агенция „Фокус“ . \r\nНиколова обясни, че когато излезе анализът на Министерството на правосъдието за добрите практики в другите държави, ще бъдат  представени и конкретни решения за промяна в българското законодателство. Тя увери комисията, че ще бъде намерено решение, защото цялата процедура по издаване на българското гражданство е бавна. „И ние трябва да направим така, че да няма празнота в закона, да няма забавяне на преписки и режимът да бъде облекчен“, посочи вицепремиерът. \r\nЦветилена СИМЕОНОВА", "date": "2019.06.19", "title": "Вицепремиерът Марияна Николова: Удостоверението за български произход създава проблеми и съмнения за евентуални корупционни практики"}
{"url": "http://www.focus-news.net/news/2019/06/19/2671770/yambol-antichniyat-grad-kabile-otnovo-shte-bade-arena-na-zrelishtni-istoricheski-vazstanovki-ot-21-do-23-yuni.html", "text": "Античният град „Кабиле“ край Ямбол отново ще бъде арена на зрелищни исторически възстановки, привличащи хиляди посетители. Това съобщиха от пресцентъра на  Общината . От 21 юни, петък, в три поредни дни археологическият резерват предлага уникални атракции, с които посетителите се пренасят в отминали времена, опознават бита, вярванията, бойните практики, модата, музиката, изобщо разнообразни аспекти от живота на хората в древността. Тази година възстановките обединяват две атрактивни събития: пресъздаването на древен ритуал по посрещане на Слънцето в Деня на лятното слънцестоене - 21 юни и осмото поред издание на Панаира на туристическите забавления и анимации. Историческите възстановки носят провокативното заглавие „Влез в историята“ и са част от програмата за празника на града. Организатори са община Ямбол и Регионалният исторически музей. \r\nОще в първия ден – 21 юни, „Историческите възстановки – Ямбол 2019“ стартират с уникално по рода си събитие за страната – пресъздаване на автентичен орфически ритуал по посрещане на Слънцето в най-дългия ден от годината. Началото е в 5.00 часа, като първоначално посетителите ще могат да видят специален танц на жриците, представен от балет „Кала“ към ОДК - Ямбол и да се включат във факелното шествие до възвишението „Зайчи връх“, където е скалното светилище на Кибела - Великата богиня – майка, почитана от траките и чието име носи  древният град край Ямбол. \r\nНа самото светилище, между 5.30-6.00 ще бъде извършена обредната реконструкция на ритуала по посрещане на Слънце-бога. Сценарият бе разработен преди две години от видния траколог проф. дин Валия Фол, на база на запазени текстове от антични автори. Обредът се изпълнява от актьори от ямболския Драматичен театър по специално композирана музика. Извършва се автентичен жречески ритуал с възлияния, хранене на Слънцето и приветстване раждането на Слънце-бога. Светилището на „Зайчи връх“ е смятано и за древна тракийска обсерватория, заради изсечените в скалата кръстовидни траншеи, ориентирани в четирите посоки на света. Своеобразна кулминация на обреда е моментът, в който се очаква първите слънчеви лъчи да огреят скалния барелеф с образа на богинята Кибела. \r\nПосетителите ще могат да наблюдават изгрева с телескопи, предоставени от Ямболската Астрономическа обсерватория и планетариум. Допълнителна екзотика на преживяването придават дегустациите на „слънчева“ храна, приготвена от възпитаниците на Професионалната гимназия по хранителни технологии и туризъм. \r\nГладиаторски битки, представяне на бойни умения, бит, облекло, вярвания, храни и напитки на древните – това са само част от атракциите в осмото поред издание на Панаира на туристическите забавления и анимации. На античния „Кабиле“ ще се срещнете с траки, римляни, илири, даки, средновековни българи и много други персонажи, представени от клубове от цялата страна, както и гости от Румъния и  Хърватия. \r\nЗа пътешествието във времето ще спомогнат и допълнителните атракции като стрелба с лък, конна езда, представяне на римската игра с топка Харпастум, модата от езическите времена, пазар на роби, демонстрации на антични танци. Не пропускайте и пъстрото тържище с много амулети и сувенири. Професионалната гимназия по хранителни технологии и туризъм и този път ще предложи кулинарни изненади с дегустации на храни и напитките на древните. \r\nВсичко това ще се случи на територията на античния „Кабиле на 22 и 23 юни (събота и неделя). \r\nОфициалното откриване на VІІІ Панаир на туристическите забавления и анимации ще бъде предната вечер – 21 юни, петък, в гр. Ямбол. В 20.00 часа участващите клубове ще се съберат на централния площад пред общината и ще дефилират по ул. „Г. Раковски“ до сцената при Безистена. Именно там, от 20.30 часа е тържественото откриване с представяне на всички възстановчици. Още тук адреналинът ще бъде на високи нива с първите гладиаторски двубои, представени от клубовете Ludus Lupercalis (Ямбол) и Ludus Thrax (София).", "date": "2019.06.19", "title": "Ямбол: Античният град „Кабиле“ отново ще бъде арена на зрелищни исторически възстановки от 21 до 23 юни"}
{"url": "http://www.focus-news.net/news/2019/06/19/2671771/sofiya-mazh-e-pochinal-sled-kato-se-e-naranil-sas-schupena-staklena-butilka.html", "text": "Мъж е починал, след като се е наранил със счупена стъклена бутилка. Това съобщиха от пресцентъра на  МВР . Сигнал за мъж  във видимо неадекватно състояние, който счупил стъклена бутилка и се е самонаранил в  областта на гърлото е получен в 15.30 часа. Незабавно към  мястото на инцидента – района на ул. „Княз Борис I“  и ул. „Позитано“, са насочени екипи на полицията и спешна помощ. Мъжът  е откаран  в  болница, където е починал. Предприети са действия за изясняване на всички обстоятелство около случая.", "date": "2019.06.19", "title": "София: Мъж е починал, след като се е наранил със счупена стъклена бутилка"}
{"url": "http://www.focus-news.net/news/2019/06/19/2671768/kardzhali-ombudsmanat-maya-manolova-obmislya-da-atakuva-v-konstitutsionniya-sad-deystvashtiya-zakon-za-saslovnite-organizatsii-v-zdraveopazvaneto.html", "text": "Омбудсманът Мая Манолова обмисля да атакува в Конституционния съд действащия закон за съсловните организации в здравеопазването. Това съобщи в Кърджали Мая Манолова, която подкрепи протеста на медицинските специалисти от областта, предаде кореспондент на  Радио „Фокус“ . Общественият заяви в Кърджали, че в сектор „Здравеопазване“ задължителното обвързване на упражняването на професията  с членуване в съсловната организация и плащането на членския внос, е в нарушение на много конституционни разпоредби. „Това е едната ни линия на поведение, а другата е - нашето намерение, заедно с организаторите на протеста, с медицинските сестри и с фелдшерите, с акушерките, да внесем проектозакони за всяко едно от съсловията в здравния сектор - така, както искат хората, които работят в системата. Така че, монополът на една организация да бъде разчупен и адекватно да се защитават техните права, да се защитават техните съсловни интереси“, обобщи Мая Манолова. \r\nДарина ДЕЕНИЧИНА", "date": "2019.06.19", "title": "Кърджали: Омбудсманът Мая Манолова обмисля да атакува в Конституционния съд действащия закон за съсловните организации в здравеопазването"}
{"url": "http://www.focus-news.net/news/2019/06/19/2671772/sazdavat-se-usloviya-klasiranite-kandidati-vednaga-da-badat-priemani-na-voenna-sluzhba.html", "text": "Правителството одобри изменения на Правилника за прилагане на Закона за отбраната и въоръжените сили на Република България (ЗОВСРБ), с което се променят чл. 7, ал. 1 и ал. 2, чл. 8, чл. 28, ал. 6 и ал. 7, чл. 77, ал. 1 и се запазва непрекъснатостта на кариерно развитие на военнослужещите. Това съобщиха от  правителствената информационна служба . \r\nС измененията в чл. 7, ал. 1 и ал. 2 и чл. 8 от правилника се цели да се създадат условия класираните кандидати веднага да бъдат приемани на военна служба. Анализът на проведените конкурси за вакантни войнишки длъжности показва, че класираните за приемане на военна служба кандидати се налага да чакат повече от четири месеца издаването на разрешение за достъп до класифицирана информация преди да сключат договор за военна служба. Някои от тях в този период приемат други предложения за работа. С промяната ще се създаде възможност кандидатите, които не притежават изискващо се разрешение за достъп до класифицирана информация, след като сключат договори за военна служба, да бъдат приети на длъжностите, за които са класирани. След това биват взети в разпореждане на министъра на отбраната по специален щат, докато получат изискващото се разрешение или отказ за достъп до класифицирана информация. Остава и възможността там, където службата го изисква, приемането да става след получаване на изискващия се достъп до класифицирана информация. \r\nИзмененията в чл. 28, ал. 6 и ал. 7 от правилника обезпечават възможността за кариерно развитие на военнослужещите от академичния състав. В разпоредбата на чл. 28, ал. 6 се предвижда кариерно поле „професионално“ да обхваща не само длъжностите, изискващи старши офицерски звания и придобита образователно-квалификационна степен „магистър“ по гражданска специалност от висши граждански училища, но и тези с придобита образователно-квалификационна степен „магистър“ по гражданска специалност от военни академии или висши военни училища и образователна и научна степен „доктор“. \r\nИзменения се правят и в чл. 77, ал. 1 от правилника, където в действащата редакция е предвидено, че прекратяване на договора за военна служба и освобождаване от военна служба на основание чл. 162, т. 3 от ЗОВСРБ (при настъпила негодност за военна служба или психологична непригодност) се извършва въз основа на експертно решение на военномедицинските органи или заключение на органите по чл. 141, ал. 3 от ЗОВСРБ, което е окончателно и не подлежи на обжалване. Единствено със закон обаче може да се изключи обжалване, и тъй като такава възможност в ЗОВСРБ не е предвидена, е необходима промяна. По този начин разпоредбата ще съответства на конституционния принцип за правото на гражданите да обжалват всички административни актове, които ги засягат, след като не е предвидено друго в закон.", "date": "2019.06.19", "title": "Създават се условия класираните кандидати веднага да бъдат приемани на военна служба"}
{"url": "http://www.focus-news.net/news/2019/06/19/2671773/yambol-mostat-svarzvasht-tsentralnata-chast-na-grada-s-kv-kargon-shte-bade-vremenno-zatvoren-za-dvizhenie-na-motorni-prevozni-sredstva-na-23-yuni.html", "text": "На 23 юни, неделя, мостът, свързващ централната част на Ямбол с кв. „Каргон“,  ще бъде временно затворен за движение на моторни превозни средства. Това съобщиха от пресцентъра на  Общината . От 10.00 до 14.00 часа преминаването през него ще бъде преустановено заради извършване на обследване и анализ състоянието на конструкцията на съоръжението. \r\nЗамерванията се правят заради установени вибрации по пътната плоча и тротоарните конзоли, както и частични корозионни поражения върху бетона и стоманената армировка на носещата конструкция.  \r\nКъм момента експлоатационното състояние на моста е добро, като няма опасност за пешеходците и водачите на моторни превозни средства, които го ползват. Дейностите по обследване са с цел превенция и предприемане своевременно на мерки за осигуряване дългогодишна експлоатация на съоръжението, в случай че проверката покаже необходимост от такива.   \r\nВ часовете на обследването през моста ще бъдат пропускани само пешеходци и коли от редовните линии на градския транспорт. За максимално бързо и качествено извършване на необходимите проучвания, община Ямбол призовава водачите на леки автомобили и други моторни превозни средства да използват съседни пътни артерии и мостове за влизане и излизане от квартала.", "date": "2019.06.19", "title": "Ямбол: Мостът, свързващ централната част на града с кв. „Каргон“,  ще бъде временно затворен за движение на моторни превозни средства на 23 юни"}
{"url": "http://www.focus-news.net/news/2019/06/19/2671775/pravitelstvoto-odobri-promyana-spored-koyato-protsedurite-za-kontsesii-na-morski-plazhove-shte-sa-po-reda-na-zakona-za-ustroystvoto-na-chernomorskoto-kraybrezhie.html", "text": "Министерският съвет одобри Закон за изменение и допълнение на Закона за концесиите, който създава режим процедурите за концесиониране на морски плажове да се извършват по реда на Закона за устройството на Черноморското крайбрежие (ЗУЧК). Това съобщиха от  правителствената информационна служба . Обстоятелството, че от 1 януари 2019 г. морските плажове се отдават по Закона за концесиите, затруднява процедурата и създава риск голяма част от морските ивици да останат неохраняеми. \r\nМорските плажове са изключителна държавна собственост и към тях има много висок обществен интерес, поради което е необходимо да бъдат уредени в специален закон. \r\nВ Директива 2014/23/ЕС на Европейския парламент и на Съвета, транспонирана в Закона за концесиите, се предвижда правилата и процедурите да бъдат ясни и прости, да не водят до прекомерна бюрокрация и да отразяват особеностите на концесиите. \r\nДирективата обаче се прилага само за трансграничните концесии, които са със стойност, равна или по-голяма от 5 548 000 евро. По-малко от 3 % от концесиите за услуга на морските плажове в България биха надхвърлили този праг и попадат в обхвата на директивата. \r\nКъм настоящия момент има голям брой неохраняеми морски плажове, изтичат и сроковете на много концесионни договори. \r\nДържавният интерес е морските плажове да бъдат отдадени на концесия, за да се гарантират водно спасяване, медицинско обслужване и почистване на ивиците. Очаква се предлаганата промяна в нормативната уредба да създаде трайна бизнес среда и да е предпоставка за увеличаване на инвестициите в туризма.", "date": "2019.06.19", "title": "Правителството одобри промяна, според която процедурите за концесии на морски плажове ще са по реда на Закона за устройството на Черноморското Крайбрежие"}
{"url": "http://www.focus-news.net/news/2019/06/19/2671774/veliko-tarnovo-osnoven-remont-e-izvarshen-na-mosta-mezhdu-selata-velchevo-i-plakovo.html", "text": "Основен ремонт е извършен на моста над река Елишин, който е част от пътя между великотърновските села Велчево и Плаково. Това съобщиха от пресцентъра на  Община Велико Търново . Укрепени са основите и колоните, подменени са парапетите и предпазните съоръжения, положена е нова асфалтова настилка. Пътната отсечка вече е отворена за движение.  \r\nПродължават реконструкцията на моста над р. Белица, част от четвъртокласния път между Килифарево и с. Плаково. Прогнозните планове са дейностите да приключат през летния сезон. Докато основният ремонт е в ход, движението се осъществява по следния обходен маршрут: Килифарево – път II-55 (Велико Търново – Гурково) - с. Нацовци – с. Големаните – с. Плаково (двупосочно). По това трасе пътува и автобусната линия между Велико Търново и с. Плаково. \r\nОсновните ремонти на двете мостови съоръжения са по проекти на Община Велико Търново, финансирани със средства от Междуведомствената комисия за възстановяване и подпомагане.", "date": "2019.06.19", "title": "Велико Търново: Основен ремонт е извършен на моста между селата Велчево и Плаково"}
{"url": "http://www.focus-news.net/news/2019/06/19/2671762/ministar-ekaterina-zaharieva-28-te-darzhavi-ot-saveta-po-obshti-vaprosi-nastoyavame-dogovorat-za-priyatelstvo-mezhdu-balgariya-i-severna-makedoniya-da-se-izpalnyava.html", "text": "28-те държави от Съвета по общи въпроси настояваме Договорът за приятелство, добросъседство и сътрудничество да се изпълнява. Това каза вицепремиерът и министър на външните работи Екатерина Захариева пред журналисти след изслушването си във Външна комисия във връзка с вчерашното заседание на Съвета по общи въпроси и решението за отлагане на преговорите за присъединяване към ЕС със Северна Македония и Албания, предаде репортер на  Агенция \"Фокус\" . \"Това, което се радвам, е че всички български искания бяха отразени в проекта на решение и заключение на Съвета. Има изрично текст, че се приветстват Договорът от Преспа и Договорът за приятелство, добросъседство и сътрудничество като исторически и безпрецедентни, добри примери за региона как може да се решават двустранните въпроси\", посочи тя. \"Също така има текст, в който изрично по настояване на България е записано, че добросъседските отношения са изключително важни. Те са поет ангажимент в споразумението за асоцииране от страна на Република Северна Македония. Всички 28 държави, целият съвет настояваме Договорът за приятелство, добросъседство и сътрудничество да се изпълнява\", обяви Захариева. На въпрос дали може да се стигне до разделяне на Албания и Северна Македония, тя отговори, че гледа по-позитивно, но не изключи такъв вариант.  \r\nДеница КИТАНОВА", "date": "2019.06.19", "title": "Министър Екатерина Захариева: 28-те държави от Съвета по общи въпроси настояваме Договорът за приятелство между България и Северна Македония да се изпълнява"}
{"url": "http://www.focus-news.net/news/2019/06/19/2671766/dimitar-vladimirov-dabch-v-momenta-ima-okolo-10-000-zabaveni-prepiski-zabavyaneto-e-zaradi-ogranicheniya-kadrovi-resurs-na-agentsiyata.html", "text": "Забавянето на обработването на преписки е заради ограничения кадрови ресурс на агенцията. Това каза пред журналисти Димитър Владимиров – изпълняващ длъжността председател на Държавната агенция за българите в чужбина (ДАБЧ), предаде репортер на  Агенция „Фокус“ . \r\nВладимиров уточни, че в агенцията работят 25 души. „Функциите на ДАБЧ са изключително много във връзка с основната ѝ дейност, която е работа с организациите зад граница. Удостоверяването на български произход е странична дейност, пришита към ДАБЧ през 2010 г. със Закона за българското гражданство, която през годините се е превърнала в основна, тъй като заявителите са страшно много и те трябва да бъдат обслужвани“, посочи той. Владимиров уточни, че в момента има около 10 000 забавени преписки.  \r\nПопитан дали според него трябва да бъде създадено Министерство за българите в чужбина, Владимиров заяви, че държавната политика за българите в чужбина трябва да се засилва на фона на това, че може да се каже, че в България има толкова българи, колкото и българи в чужбина. „Защото всички знаем колко дори нови емигранти има и колко пари внасят в българската държава по различен начин. И би следвало да има по-силна политика на държавата към българите в чужбина“, заяви Владимиров. \r\nТой посочи, че ДАБЧ продължава да работи нормално с всички организации дори и след скандала с бившия шеф на агенцията в края на 2018 г. \r\nЦветилена СИМЕОНОВА", "date": "2019.06.19", "title": "Димитър Владимиров, ДАБЧ: В момента има около 10 000 забавени преписки, забавянето е заради ограничения кадрови ресурс на агенцията"}
{"url": "http://www.focus-news.net/news/2019/06/19/2671778/sport-lokomotiv-plovdiv-shte-igrae-sreshtu-slovashki-ili-bosnenski-otbor-vav-vtoriya-kvalifikatsionen-krag-na-le.html", "text": "Футбол: Носителят на Купата на България Локомотив Пловдив изтегли сравнително благоприятен жребий и ще играе срещу босненския Радник Бийелина или словашкия Спартак Търнава във втория квалификационен кръг на Лига Европа. Пловдивакият отбор беше непоставен в тази фаза на жребия на европейския клубен турнир. Мачовете от втория квалификационен кръг на Лига Европа ще се играят на 25 юли и 1 август.  Локомотив Пловдив ще е домакин в първата среща.", "date": "2019.06.19", "title": "Спорт: Локомотив Пловдив ще играе срещу словашки или босненски отбор във втория квалификационен кръг на ЛЕ"}
{"url": "http://www.focus-news.net/news/2019/06/19/2671777/plovdiv-okrazhniyat-sad-dopusna-predavaneto-na-vlastite-v-gartsiya-na-prodalzhitelno-prebivavasht-v-balgariya-chuzhdenets-izdirvan-za-ubiystvo-i-grabezh.html", "text": "Окръжен съд – Пловдив допусна предаването на исканото лице Георгиос Д. на компетентните органи на съдебните власти на република Гърция въз основа на Европейска заповед за арест. Това съобщиха от пресцентъра на  Съдебна палата – Пловдив . Заповедта е издадена на 12 юни 2019 г. от зам.-апелативен прокурор при Прокуратурата в гр. Пирея, от компетентен орган на държава – членка на Европейския съюз, с цел провеждане на наказателно преследване. В случая е компетентен да се произнесе по изпълнението й Пловдивският окръжен съд, тъй като исканото лице Георгиос Д. живее в гр. Пловдив и е със статут на чужденец, продължително пребиваващ в България. Той е обвинен в извършване на 21.11.2018 г. в Пирея – Атика на предумишлено убийство в съучастие с друго лице и грабеж в съучастие със същото лице, като двамата успели да избягат, а смъртта на пострадалата З. Т. настъпила няколко часа по-късно в болницата Асклипио – район Вула, където била превозена с линейка на Бърза помощ. Според гръцкото законодателство се касае за тежки углавни престъпления, за които се предвиждат доживотен затвор за убийството и лишаване от свобода от 5 до 20 години за грабежа.  \r\nПловдивският окръжен съд взе мярка за неотклонение „задържане под стража“ спрямо исканото лице Георгиос Д. до фактическото му предаване на държавата, издала Европейската заповед за арест. \r\nРешението подлежи на обжалване и протест пред Пловдивския апелативен съд в 5-дневен срок.", "date": "2019.06.19", "title": "Пловдив: Окръжният съд допусна предаването на властите в Гърция на продължително пребиваващ в България чужденец, издирван за убийство и грабеж"}
{"url": "http://www.focus-news.net/news/2019/06/19/2671779/ataka-iska-minimalen-prag-za-priznavane-na-izbori.html", "text": "Атака ще инициира поправки в Изборния кодекс, с които да се въведе минимален праг за признаване на резултати от избори. Целта е да се избегне узаконяването на резултати, подобни на тези от вота за Европейски парламент, на който гласуваха едва 1/3 от имащите право на глас. Това заяви лидерът на Атака Волен Сидеров пред Нова ТВ, съобщиха от пресцентъра на  партията . \r\n„Трябва да кажем, че ако поне половината от избирателите не са гласували, то изборите не са легитимни. Защото утре ни застрашава опасността да излязат на избори 200 души, да гласуват и да изберат 240 народни представители, които ще управляват”, коментира партийният председател и риторично попита: „Това ли е демокрацията.” \r\nПо думите му демокрацията е мнението на повечето хора. „А когато повечето хора не искат да гласуват или не са гласували, трябва да се замислиш дали да не промениш законите”, уточни Сидеров. \r\n„Политическата система не работи. Тя в момента започва да показва някакво циклене. Не може с една трета от избирателите да казваш – този загуби, този спечели. Кой загуби и кой спечели на тези избори? Мисля, че загуби демокрацията”, категоричен бе той.", "date": "2019.06.19", "title": "Атака иска минимален праг за признаване на избори"}
{"url": "http://www.focus-news.net/news/2019/06/19/2671780/aktsenti-v-sutreshniya-blok-dobro-utro-balgariya-po-radio-fokus-na-20-yuni.html", "text": "Четири нови случая на заразени с морбили са регистрирани от началото на месеца в Пазарджик. Как се движат нивата на заболели в страната и какви други рискове крият болестите, пренасяни от кърлежи и комари през летните месеци? За всичко това ще попитаме главния държавен здравен инспектор д-р Ангел Кунчев. Намаляването на партийната субсидия остава основната тема, ангажирала депутатите, а разнопосочните предложения не спират. За по-оригиналните и приложими от тях ще разговаряме с политолога Даниел Смилов. Зачестиха сигналите за срещи със змии в планински и градски райони. Крият ли обаче опасност те? Повече информация и полезни съвети ще научим от Георги Кръстев, биолог в Столичния зоопарк. За първи път ще бъдат експонирани златни монети от крепостта „Перистера“ в рамките на Дни на музея. А повече за тях ще ни разкаже Албена Жилекова от Радио „Фокус“-Пазарджик.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.06.19", "title": "Акценти в сутрешния блок „Добро утро, България“ по Радио „Фокус“ на 20 юни"}
{"url": "http://www.focus-news.net/news/2019/06/19/2671781/prokurorskata-kolegiya-na-vss-naznachi-prokuror-i-sedem-sledovateli-v-sledstveniya-otdel-v-spetsializiranata-prokuratura.html", "text": "Прокурорската колегия на Висшия съдебен съвет (ВСС) назначи прокурор и седем следователи в Следствения отдел в Специализираната прокуратура. Това съобщиха от  ВСС . \r\nПрокурорската колегия на Висшия съдебен съвет назначи, на основание чл. 160 във вр. с чл. 186а, ал. 4 от Закона за съдебната власт (ЗСВ), Данаил Богданов Шостак на длъжност „прокурор“ в Специализираната прокуратура, считано от датата на встъпване в длъжност. Поради попълване на местата, Прокурорската колегия прекрати гласуването за останалите кандидати – Красимир Йорданов Кирилов и Красимир Богданов Стоянов, участвали в конкурса за първоначално назначаване на длъжността „прокурор“ в Специализираната прокуратура. \r\nС решение по протокол № 30/21.11.2018 г. Прокурорската колегия, на основание чл. 180, ал. 1 и чл. 178, ал. 1 от ЗСВ и съгласно решение на колегията по протокол № 30/27.09.2017 г., обяви конкурс за първоначално назначаване и заемане на 1 свободна длъжност „прокурор“ в Специализираната прокуратура. Общо десет кандидати са подали заявления за участие в конкурсната процедура, като с решение на Комисията по атестирането и конкурсите седем не са допуснати до  участие в конкурса, тъй като не отговарят на изискуемия стаж по чл. 164, ал. 3 от ЗСВ за заемане на длъжността, за която кандидатстват. \r\nСлед проведения на 20 март 2019 г. писмен изпит до устен изпит са допуснати и тримата кандидати в процедурата, тъй като са получили оценка не по-ниска от мн. добър „4,50“ на казуса и теста. Кандидатите са издържали и устния изпит, съгласно изискванията на чл. 25, ал. 4 от Наредба № 1/09.02.2017 г. Въз основа на резултатите от двата изпита, конкурсната комисия е извършила класиране на кандидати чрез подреждането им по бал. \r\nПрокурорската колегия на ВСС назначи също, на основание чл. 160 във вр. с чл. 186а, ал. 4 от ЗСВ, на длъжност „следовател“ в Следствения отдел в Специализираната прокуратура, считано от датата на встъпване в длъжност, както следва: Тихомир Илков Троянов, Стоил Димчев Димов, Ралица Александрова Райчева, Тихомир Николаев Николов, Данаил Богданов Шостак, Тодор Георгиев Георгиев, Галя Христова Илиева.   \r\nГласуването бе проведено по поредноста на класирането на кандидатите до попълване на свободните места и бе прекратено за останалите, участвали в конкурса - Лили Илиева Петрова, Иван Райков Маджаров, Елена Михайлова Рушанова, Светлана Петрова Паскалева, Тодор Димитров Димитров, Ирена Красимирова Енчева-Чуклева, Румяна Добринова Миладинова, Иванка Ангелова Конакчийска, Антон Борисов Добрев, Даниела Миткова Начева-Милкова, Виктория Бориславова Борисова, Александър Енчев Кричов, Невелин Стоянов Колев, Диана Пламенова Иванова-Рачева, Александър Борисов Виденов, Соня Йорданова Вълкова. \r\nКонкурсът за първоначално назначаване и заемане на 7 свободни длъжности „следовател“ в Следствения отдел в Специализираната прокуратура е обявен с решение на Прокурорската колегия по протокол № 31/28.11.2018 г. Подадени са заявления от 74 кандидати, от които с решение на Комисията по атестирането и конкурсите двама не са допуснати до участие, тъй като не отговарят на изискуемия стаж по чл. 164, ал. 2 от ЗСВ за заемане на длъжността, за която кандидатстват. \r\nСлед проведения писмен изпит на 18 март 2019 г., до устен изпит са допуснати 25 кандидати, получили оценка не по-ниска от много добър 4,50 на казуса и теста, като двама от тях не са се явили. Устният изпит са издържали всички явили се кандидати.", "date": "2019.06.19", "title": "Прокурорската колегия на ВСС назначи прокурор и седем следователи в Следствения отдел в Специализираната прокуратура"}
{"url": "http://www.focus-news.net/news/2019/06/19/2671782/kardzhali-meditsinskite-spetsialisti-ot-oblastta-otnovo-protestiraha-s-shestvie-v-tsentara-na-grada.html", "text": "Медицинските специалисти от областта отново протестираха с шествие, което премина през центъра на града и кръговото кръстовище на автогарата, предаде кореспондент на   Радио \"Фокус\" . Миналата седмица те блокираха пътя за граничния пункт \"Маказа\" при входа на Момчилград, днес бяха подкрепени от омбудсмана Мая Манолова. Протестиращите преминаха през централните улици на града с шествие за достойно заплащане и условия на труд, което започна от сградата на общината и стигна до паметника на Васил Левски. Към тях се присъедини Мая Манолова, която ги увери, че напълно е солидарна с исканията им и възнамерява да предприеме и още мерки, за да може да се защитят конституционните права на всички работещи в здравеопазването.  \r\nПредставителката на медицинските работници Семра Хасан заяви, че нощният труд на колегите й е оценен на 0,21 – 0,31 лв. на час. Протестиращите считат, че това е подигравка с техния висококвалифициран и обществено отговорен труд. Те заявиха, че няма да се откажат от протестите, подготвят и т.н. „мексиканска вълна“, защото продължават да работят на минималната работна заплата, че нямат подкрепата от своята асоциацията и държат за промяна на закона за съсловните организации.   \r\nДарина ДЕЕНИЧИНА", "date": "2019.06.19", "title": "Кърджали: Медицинските специалисти от областта отново протестираха с шествие в центъра на града"}
{"url": "http://www.focus-news.net/news/2019/06/19/2671769/srabski-ministar-milo-dzhukanovich-e-nay-golemiyat-prestapnik-v-evropa-cherna-gora-e-stara-srabska-darzhava.html", "text": "Сръбският министър на иновациите и технологичното развитие Ненад Попович заяви, че президентът на Черна гора Мило Джуканович е най-големият престъпник в Европа, а Черна гора е стара сръбска държава, цитира думите му македонското електронно издание  “МКД“ . Агенция „Фокус“ представя материал без редакторска намеса и заявява, че не се ангажира с изразените в него позиции. \r\nСръбският министър заяви пред белградския телевизионен канал „Пинк ТВ“, че обявеното приемане на Закон за свободата на вероизповеданието в Черна гора, който също предвижда конфискация на имуществото на Сръбската православна църква (СПЦ), е акт на враждебност, нападение срещу СПЦ, сръбския народ и държавата Сърбия. \r\n\"Това не са ни го причинявали дори най-големите ни  врагове, а държавата Сърбия със сигурност, ако законът бъде приет в черногорското събрание, ще трябва да реагира най-яростно\", каза Попович. \r\nТой добави, че ако законът бъде приет, той ще бъде \"най-тежката атака срещу Сърбия в историята на братския народ, живеещ в Черна гора\". \r\n\"Черна гора е стара сръбска държава, създадена е от Неманич и Свети Сава\", каза Попович, като заяви, че Мило Джуканович и неговият \"престъпен режим\" лишават Сърбия от най-святото - история и име. \r\nПопович обясни, че нарича режима на Джуканович престъпен, защото църквата не е изземана нито от турците за 500 години, нито от усташите (хърватските фашисти – бел.ред.), нито от нацистите. \r\n„Те ни причиняват това, което враговете никога не са правили, а Сърбия със сигурност ще се противопостави много силно. Някой иска да ни вземе манастира Острог, някой иска да ни вземе мощите на св. Василий Острогски, Петър Цетински, а това е нашата идентичност, ”каза Попович. \r\nСръбският министър отбеляза, че Йован Йованович Змай и Десанка Максимович са извадени от учебниците от Черна гора и че сръбските граждани на Черна гора не могат да бъдат наети в държавни институции, ако се декларират като такива. \r\n„Над нас се осъществява геноцид на идентичността. Усташите  направиха чист геноцид, убиваха ни, а Мило Джуканович иска да изхвърли от Черна гора, стара сръбска държава, всичко, което е сръбско, \"каза Попович. \r\nТой предупреди, че ако в Черна гора, като православна \"братска страна\", в която живеят сърби, може да се изгони сръбската църква и да се вземат светите мощи на Василий Острогски и сръбски манастири, нещо подобно след няколко дни може да се  случи в Косово и Метохия. \r\n„Шиптарите биха направили това с нашите храмове в Косово, вероятно същото би се случило в Хърватия. Това е моделът, който вече се случи в Украйна. Мило Джуканович не е идеологът на това, той е обикновен извършител“, каза Попович. \r\n„Той е известен като най-големият престъпник в Европа. Той трябва да изпълнява всички задачи, наредени от Запада и от шиптарите, защото е известно, че е дълбоко свързан с тях. Това е съвместна шиптарско-джукановска акция, която е престъпна за сръбския народ и държава, \"каза сръбският министър.  Юлиян Марков", "date": "2019.06.19", "title": "Сръбски министър: Мило Джуканович е най-големият престъпник в Европа, Черна гора е стара сръбска държава"}
{"url": "http://www.focus-news.net/news/2019/06/19/2671776/do-30-oktomvri-tryabva-da-stanat-yasni-promenite-v-strukturata-i-funktsiite-na-dabch-obzor.html", "text": "До 30 октомври трябва да станат ясни промените в структурата и функциите на Държавната агенция за българите в чужбина (ДАБЧ). Това стана ясно от думите на вицепремиера Марияна Николова по време на заседание на парламентарната комисия по политиките за българите в чужбина. До края на октомври междуведомствената група трябва да бъде готова с анализ и да бъдат предложени решения за промени в законодателството. \r\nСлед влизането в сила на промените в Закона за българите в чужбина през 2010 г. ДАБЧ беше упълномощена да издава удостоверения за български произход. Именно те се превърнаха в ябълката на раздора, след като в края на октомври 2018 г. бившият шеф на ДАБЧ Петър Харалампиев бе арестуван след разследване на корупционна схема за незаконно издаване на удостоверения. Тогава при спецакция бяха задържани над 20 души. Нa 11 юни 2019 г. Апелативният специализиран съд измени мярката за неотклонение на Харалампиев от „задържане под стража“ към „парична гаранция“ в размер на 100 000 лв. \r\nСпоред вицепремиера Марияна Николова удостоверението за български произход създава проблеми и съмнения за евентуални корупционни практики. От своя страна, изпълняващият длъжността председател на ДАБЧ Димитър Владимиров заяви, че проблемите идват от това, че няма ясни законови критерии, които да определят термините „българин“ и „български произход“. Според него ако такива бъдат създадени, това ще доведе до голямо облекчаване на процедурата. \r\nВладимиров изнесе и актуални данни за дейността и текущото състояния на ДАБЧ. Той посочи, че от 1 януари 2019 г. до средата на юни има издадени над 6000 удостоверения за български произход. Около 10 000 преписки са забавени заради ограничения кадров ресурс на агенцията. В момента в ДАБЧ работят 25 души. „Основните функции на агенцията са съхраняването на българските език, култура, традиции и език, както и контактът с българите в чужбина и създаването на повече организации“, посочи Владимиров. Той заяви, че ДАБЧ има и издателска дейност, свързана с българските общности в чужбина. „Например тази година сме издали две книги, а също така направихме и филм за българите в Албания. Имахме и изложба на българин от Чикаго и редица такива мероприятия, свързани с основната функция на агенцията“, обясни Владимиров. \r\nЦветилена СИМЕОНОВА", "date": "2019.06.19", "title": "До 30 октомври трябва да станат ясни промените в структурата и функциите на ДАБЧ (ОБЗОР)"}
{"url": "http://www.focus-news.net/news/2019/06/19/2671783/gazeta-express-srabski-razuznavach-e-sred-savetnitsite-na-kosovskiya-prezident.html", "text": "Член на сръбската агенция за сигурност (БИА) е назначен за съветник на президента на Косово Хашим Тачи, според  косовската телевизия Т7, цитирана от англоезичното издание на базирания в Прищина вестник  Gazeta Express . \r\nБранислав Николич е един от сръбските граждани, заснети във видеоклип, публикуван от косовската обществена телевизия РТК през 2009 г., които действат като сръбски разузнавачи, пристигнали с мисия, предлагаща пари на косовски албанци, които бяха готови да свидетелстват срещу Армията за освобождение на Косово (АОК). Днес Николич е в списъка на съветниците на президента на Косово. \r\nМилутин Раданович, Предраг Желкович, пребиваващ в Сърбия, и член на косовската полиция от сръбска националност, Игор Ючинац, като членове на сръбското разузнавателно управление (БИА), бяха заснети през 2009 г., като обещаха на косовските албанци да свидетелстват за голяма сума пари в замяна на фалшиви показания за трафик на органи по време на войната. В това видео се чува един от служителите на БСИ, че са предложили 300 хиляди евро на неидентифициран човек в замяна на фалшиво свидетелство срещу бивши членове на АОК. Тези хора бяха арестувани от Косовската полиция през юни 2009 г. близо до столицата Прищина, заподозряни в организирана престъпност и нарушаване на конституционния ред на Косово. Т7 съобщава, че в този клип ясно се вижда и Бранислав Николич, но той успява да избегне правосъдието по това време. Още през 2009 г. медии в Белград съобщиха за ареста на Николич, като казаха, че той и трима други сърби са били арестувани, след като твърдяха, че са успели да се свържат със свидетели „замесени в трафика на органи по време на войната в Косово, които са били готови да дадат показания срещу Хашим Тачи“, който по време на войната е политически представител на АОК. По-късно Районният съд в Прищина оправда четирите сърби поради липса на доказателства. Службата на президента отказа да коментира въпросите на Т7 дали съветниците на Тачи са проверявани преди да се присъединят към неговата служба. \r\nСпоред Т7 това не е единственият случай, когато президентът Тачи е \"наел\" хора, които подозира, че биха могли да свидетелстват срещу него.  Юлиян Марков", "date": "2019.06.19", "title": "Gazeta Express: Сръбски разузнавач е сред съветниците на косовския президент"}
{"url": "http://www.focus-news.net/news/2019/06/19/2671784/api-vazstanoveno-e-dvizhenieto-po-pat-i-8-sofiya-kalotina-v-rayona-na-grad-slivnitsa.html", "text": "Възстановено е движението по път I-8 София – Калотина в района на град Сливница. Това съобщиха от пресцентъра на  Агенция \"Пътна инфраструктура\" .", "date": "2019.06.19", "title": "АПИ: Възстановено е движението по път I-8 София – Калотина в района на град Сливница"}
{"url": "http://www.focus-news.net/news/2019/06/19/2671787/veliko-tarnovo-ogranichen-za-tovarni-avtomobili-nad-10-tona-e-patyat-debelets-sredni-kolibi-elena.html", "text": "Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на август. От Областно пътно управление –Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето е ясно и слънчево, а настилките – сухи. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. Отворен за движение е Прохода на Републиката. Там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.19", "title": "Велико Търново: Ограничен за товарни автомобили над 10 тона е пътят Дебелец – Средни колиби – Елена"}
{"url": "http://www.focus-news.net/news/2019/06/19/2671788/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя разклон Черна – Вехтино се осъществява с повишено внимание в свободната лента, съобразно създадената организация на движение, поради ремонт на подпорни стени. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.19", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/19/2671789/prokurorskata-kolegiya-predlaga-na-plenuma-na-vss-da-zakrie-28-rayonni-prokuraturi-kato-na-tyahno-myasto-da-badat-razkriti-teritorialni-otdeleniya-sas-sedalishte-v-okrazhnite-gradove.html", "text": "Прокурорската колегия предлага на Пленума на Висшия съдебен съвет (ВСС) да закрие от 1 януари 2020 г. 28 районни прокуратури, като на тяхно място да бъдат разкрити териториални отделения към районните прокуратури със седалище в окръжните градове, както и да бъдат определени съдебните им райони. Това съобщиха от  ВСС . След проведен дебат и гласуване, от първоначалното предложение за оптимизиране на районните прокуратури отпадна окрупняването на районните прокуратури в градовете Лом и Берковица към Районна прокуратура Монтана, заради лошото материално-битово състояние на съдебната сграда. \r\nПрокурорската колегия гласува да бъдат закрити районните прокуратури в градовете Несебър, Поморие, Средец, Царево, Малко Търново, Котел, Нова Загора, Велики Преслав, Нови пазар, Исперих, Кубрат, Омуртаг, Попово, Радомир, Елена, Кнежа, Левски, Никопол, Червен бряг, Провадия, Девня, Бяла, Дулово, Тутракан, Първомай, Гълъбово, Раднево и Елхово. \r\nСъгласно чл. 30, ал. 2, т. 7 от ЗСВ е необходимо предварително съгласуване на тези решения с министъра на правосъдието. \r\nПрокурорската колегия ще предложи на Пленума на ВСС да определи съдебните райони на районните прокуратури със седалище в окръжния град, считано от приетата първоначална дата и да разкрие териториални отделения към тях, както следва: \r\n- Районна прокуратура Бургас с териториални отделения в градовете Несебър, Поморие, Средец, Царево, Малко Търново в рамките на съдебен окръг гр. Бургас, със съдебен район, обхващащ административно-териториалните граници на общините Бургас, Камено, Созопол, Поморие, Малко Търново, Несебър, Царево, Приморско, Средец. \r\n- Районна прокуратура Сливен с териториални отделения в градовете Котел и Нова Загора, в рамките на съдебен окръг гр. Сливен, със съдебен район, обхващащ административно-териториалните граници на общините Сливен, Котел, Нова Загора. \r\n- Велико Районна прокуратура Шумен с териториални отделения в градовете Велико Преслав и Нови пазар, в рамките на съдебен окръг гр. Шумен, със съдебен район, обхващащ административно-териториалните граници на общините Шумен, Венец, Хитрино, Нови пазар, Каспичан, Каолиново, Никола Козлево, Велики Преслав, Върбица, Смядово. \r\n- Районна прокуратура Разград с териториални отделения в градовете Исперих и Кубрат, в рамките на съдебен окръг гр. Разград, със съдебен район, обхващащ административно-териториалните граници на общините Разград, Лозница, Цар Калоян, Кубрат, Завет, Исперих, Самуил. \r\n- Районна прокуратура Търговище с териториални отделения в градовете Омуртаг и Попово, в рамките на съдебен окръг гр. Търговище, със съдебен район, обхващащ административно-териториалните граници на общините Търговище, Попово, Опака, Омуртаг, Антоново. \r\n- Районна прокуратура Перник с териториално отделение в гр. Радомир, в рамките на съдебен окръг гр. Перник, със съдебен район, обхващащ административно-териториалните граници на общините Перник, Брезник, Трън, Радомир, Земен, Ковачевци. \r\n- Районна прокуратура Велико Търново с териториално отделение в гр. Елена, в рамките на съдебен окръг Велико Търново, със съдебен район, обхващащ административно-териториалните граници на общините Велико Търново, Полски Тръмбеш, Елена, Златарица. \r\n- Районна прокуратура Плевен с териториални отделения в градовете Кнежа, Левски, Никопол и Червен бряг, в рамките на съдебния  район  гр. Плевен, със съдебен район, обхващащ административно-териториалните граници на общините Плевен, Долни Дъбник, Долна Митрополия, Пордим, Никопол, Гулянци, Искър, Кнежа, Левски, Белене, Червен бряг. \r\n- Районна прокуратура Варна с териториални отделения в градовете Провадия и Девня , в рамките на съдебен окръг гр. Варна, със съдебен район, обхващащ административно-териториалните граници на общините Варна, Аврен, Аксаково, Белослав, Бяла, Долни чифлик, Провадия, Дългопол, Ветрино, Девня, Суворово, Вълчи дол. \r\n- Районна прокуратура Русе с териториално отделение в гр. Бяла, в рамките на съдебен окръг гр. Русе, със съдебен район, обхващащ административно-териториалните граници на общините Русе, Ветово, Иваново, Сливо поле, Бяла, Борово, Две Могили, Ценово. \r\n- Районна прокуратура Силистра с териториални отделения в градовете Дулово и Тутракан, в рамките на съдебен окръг гр. Бургас, със съдебен район, обхващащ административно-териториалните граници на общините Силистра, Алфатар, Кайнарджа, Ситово, Дулово, Тутракан, Главиница. \r\n- Районна прокуратура Пловдив с териториално отделение в гр. Първомай, в рамките на съдебен окръг гр. Пловдив, със съдебен район, обхващащ административно-териториалните граници на общините Пловдив, Родопи, Кричим, Стамболийски, Перущица, Куклен, Марица, Хисаря, Раковски, Калояново, Съединение, Брезово, Първомай. \r\n- Районна прокуратура Стара Загора с териториални отделения в градовете Гълъбово и Раднево, в рамките на съдебен окръг гр. Стара Загора, със съдебен район, обхващащ административно-териториалните граници на общините Стара Загора, Опан, Раднево, Гълъбово. \r\n- Районна прокуратура Ямбол с териториално отделение в гр. Елхово, в рамките на съдебен окръг гр. Ямбол, със съдебен район, обхващащ административно-териториалните граници на общините Тунджа, Стралджа, Тополовград, Елхово и Болярово. \r\nПредложението за окрупняването на районните прокуратури е съобразено със изразените становища от административните ръководители на районните и окръжните прокуратури, за които предстои процес по оптимизация, както и със становищата на апелативните прокурори от съответните апелативни райони. При изготвяне на предложението са съобразени валидните за всички районни прокуратури критерии – трайно много ниска или извънредно висока натовареност, ниски стойности на натовареност по показателя „досег със съда“ (включващ всички актове и действия на прокурор във връзка с дейността на съда и др.), и спецификите за всеки апелативен район – население на районите на действие на всяка прокуратура, брой общини, разстояние до областния център, специфични особености на района и др., кадрова обезпеченост, неколкократно проведени процедури и/или прекратени процедури за избор на административни ръководители и на прокурори, поради липса на кандидати. По предложение от административния ръководител на Окръжна прокуратура – Плевен към Районна прокуратура – Плевен ще бъде окрупнена и Районна прокуратура – Червен бряг. \r\nПървият етап от оптимизиране структурата на районните прокуратури започна с решението на Пленума на ВСС по протокол № 21/19.07.2018 г., с което бяха закрити 11 районни прокуратури и съответно разкрити 11 териториални отделения към районните прокуратури в градовете Видин, Габрово, Добрич, Кърджали, Перник, Смолян и Ямбол, считано от 01.01.2019 г. \r\nС решение по протокол № 18/26.04.2017 г. Прокурорската колегия прие унифициран план за оптимизиране на районните прокуратури по чл. 30, ал. 2, т. 7 ЗСВ, който предвижда всички районни прокуратури в една окръжна зона да се обединят в една единствена районна прокуратура със седалище в областния град, като на тяхно място се разкрият териториални отделения.", "date": "2019.06.19", "title": "Прокурорската колегия предлага на Пленума на ВСС да закрие 28 районни прокуратури, като на тяхно място да бъдат разкрити териториални отделения със седалище в окръжните градове"}
{"url": "http://www.focus-news.net/news/2019/06/19/2671786/prokurorskata-kolegiya-na-vss-otstrani-vremenno-ot-dlazhnost-prokurora-ot-samokov-obvinen-za-poboy.html", "text": "Прокурорската колегия на Висшия съдебен съвет (ВСС)по предложение от главния прокурор на Република България отстрани временно от длъжност Христо Огнянов Белстойнев от длъжността „прокурор“ в Районна прокуратура – Самоков до приключване на воденото срещу него наказателно производство по ДП № 215/2019 г, по описа на Следствения отдел при Софийска градска прокуратура, пр. пр. № 11367/2019 г. по описа на СГП, отдел „Специализиран“. Това съобщиха от  ВСС . \r\nПредложението от главния прокурор е във връзка с привличането на прокурор Белстойнев като обвиняем за извършено умишлено престъпление от общ характер по чл. 131, ал.1, т.12, вр. чл.130, ал.1 от НК, за това че на 12 юни 2019 г. за времето от 14.30 до 15.00 часа в град Самоков, на ул. „Бачо Киро“ по хулигански подбуди причинил лека телесна повреда на Д. Г. Г. \r\nИскането на главния прокурор е обосновано от необходимостта от извършване на процесуално следствени действия в  гр. Самоков и служебното положение на обвиняемия Белстойнев – прокурор в Районна прокуратура – Самоков, което би могло да попречи на разследването.", "date": "2019.06.19", "title": "Прокурорската колегия на ВСС отстрани временно от длъжност прокурора от Самоков, обвинен за побой"}
{"url": "http://www.focus-news.net/news/2019/06/19/2671791/blagoevgrad-dvizhenieto-po-tretoklasen-pat-198-marino-pole-drangovo-mezhdu-61-i-62-km-se-izvarshva-v-edna-lenta-poradi-remontni-deynosti.html", "text": "Движението по третокласен път – 198 Марино поле – Дрангово от км 61+000 до км 62+000 при надлез над автомагистрала „Струма” се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. През деня е регистриран един тежък пътен инцидент на второкласен път – 84 между Разлог и Якоруда. При него са катастрофирали тежкотоварен и два леки автомобила. Вследствие на пътнотранспортното произшествие един човек е загинал, а други четирима са пострадали. Към този час трафикът по автомагистрала „Струма“ и главен път Е-79 е натоварен. Пътните настилки са предимно сухи. \r\nЛивия НИНОВА", "date": "2019.06.19", "title": "Благоевград: Движението по третокласен път – 198 Марино поле – Дрангово между 61 и 62 км се извършва в една лента поради ремонтни дейности"}
{"url": "http://www.focus-news.net/news/2019/06/19/2671793/veliko-tarnoov-nad-140-reanaktori-ot-nyakolko-darzhavi-presazdavat-epohata-na-srednovekovieto-na-krepostta-tsarevets.html", "text": "Над 140 реанактори от няколко държави пресъздават епохата на Средновековието на крепостта Царевец. Всички те ще се включат в поредното издание на големия международен фестивал „Средновековен Търновград”, съобщи в предаването „Царевград Търнов – славата и величието на България“ на  Радио „Фокус“  Симеон Цветков, председател на регионалния клон на клуб „Традиция“ и организатор. Акцентът тази година ще е върху музиката и кулинарията от периода XII-XIV век. „Както и в миналите издания, така и тази година, ще участват групи, както от България, така и от чужбина. Ще дойдат колеги от Украйна, Румъния, Сърбия. За пръв път ще има и италианско участие. Тази година фестивалът е насочен основно към кулинарните средновековни специалисти. Както всички знаем, през различните години акцентите, върху които наблягаме, са различни. Всяка от групите ще излъчи по няколко представителя, които ще представят характерни средновековни ястия и блюда от техните краища“, разказа още Симеон Цветков. Публиката ще има възможност и да вкуси от кулинарните изкушения. \r\nФестивалът ще се проведе от 28-ми до 30-ти юни на крепостта Царевец. Входът за него е на цената на билета за историческия хълм, като посетителите ще имат възможност да влизат и излизат неограничен брой път в рамките на деня, за който са платили. Началото ще бъде поставено с концерт и огнено шоу, от 19.30 часа, на 28-ми. Официалното откриване е на 29-ти, от 10.00 часа, на пл. „Цар Асен I”. \r\nПълната програма можете да откриете в интернет. \r\nЛуиза ТРАНЧЕВА", "date": "2019.06.19", "title": "Велико Търново: Над 140 реанактори от няколко държави пресъздават епохата на Средновековието на крепостта Царевец"}
{"url": "http://www.focus-news.net/news/2019/06/19/2671792/nezavisimaya-gazeta-kitay-shte-izpolzva-sreshtu-sasht-koreyskata-karta.html", "text": "Китайският президент Си Дзинпин ще посети Северна Корея. Неговото посещение ще демонстрира подкрепата на Пекин за позицията на Пхенян за денуклеаризацията. Възстановявайки близките отношения със Северна Корея след дълъг период на охлаждане, Китай придобива нов лост на съпротивата срещу Вашингтон, който се опитва да попречи на страната да стане лидер в областта на високите технологии. В същото време Пекин няма нищо против да играе ролята на посредник за намаляване на напрежението между Съединените щати и Северна Корея, пише руският вестник  “Независимая газета“ . \r\nПътуването на Cи, насрочено за 21-22 юни, не е обичайно събитие. За последен път бившият лидер на Китай Ху Дзинтао е бил в съседна страна преди 14 години. Причината за толкова дълъг интервал, според западни източници, е взаимното недоверие към съюзниците в Корейската война от 1950-1953 г. един към друг. \r\nНо сега, както може да се заключи от брифинг от ръководителя на отдела за международни отношения на ЦК на Китайската комунистическа партия (ККП) Сон Тао, всичко това е в миналото. Генералният секретар на Централния комитет на ККП, Си Дзинпин и председателят на Работническата партия на Северна Корея Ким Чен-ун се срещнаха четири пъти през годината и постигнаха значителен консенсус по редица въпроси. Така успяхме да отворим нова страница в отношенията между двете страни. ” И двете страни, обясни китайският служител, \"насърчават заинтересованите страни да положат усилия за постигане на ядреното разоръжаване на Корейския полуостров, за да защитят мира и стабилността на полуострова и да разрешат проблемите чрез диалог и консултации\". \r\nКогато китайски чиновник съобщава нещо на пресата, не е лесно да стигнем до същината на въпросното събитие. Агенция Reuters съобщи, че посещението на Си ще даде началото на интензивни дипломатически контакти около Корейския полуостров. Първоначално те ще говорят за него на срещата на върха на Г-20 в Осака, а след това президентът на Съединените щати Доналд Тръмп ще посети американския си съюзник Южна Корея. \r\nИ Cи действа начело. Той предприема пътуване до Северна Корея в момент, когато напрежението между Вашингтон и Пхенян се увеличи. След провала на срещата на върха Ким и Тръмп в началото на тази година Пхенян възобнови тестването на някои видове оръжия, като даде ясно да се разбере на Вашингтон, че ако не отслаби санкциите, последствията ще бъдат сериозни. \r\nИ така, какво иска да постигне високият китайски гост? В разговор с „НГ“ Александър Лукин, преподавател във Висшето училище по икономика, каза: „Китай, както и Русия, смята, че провалът на американско-севернокорейските преговори е главно по вина на САЩ. В крайна сметка, те отказват да решат въпроса стъпка по стъпка. Си Дзинпин показва, че подкрепя позицията на Северна Корея. Той вероятно ще се увери, че севернокорейците наистина са съгласни с елиминирането на ядрените оръжия. И тогава той ще каже: „Виждате, те са съгласни, но американците мътят водата“. Американците не са съгласни с поетапното решение, а искат Пхенян да се откаже от всичко, без да предприемат противоположни стъпки. Това означава, че посещението на Cи ще бъде своеобразен акт на подкрепа за Северна Корея.\" \r\nАн Йнхай, професор в Университета на Корея в Сеул, казва, че Си има още по-важна цел. Той ще позволи на САЩ и Южна Корея да знаят, че той може да върне Ким на масата за преговори и да действа като посредник между тях. \r\nА в замяна Си вероятно ще настоява за сделка на фронта на търговска война със САЩ. Влиянието върху Северна Корея може да се превърне в коз на Китай в конфликти със САЩ в Южнокитайско море и по въпроса за Тайван. \r\nСи също ще обяви предоставянето на продоволствена помощ на Северна Корея. Нейното земеделие страда от природни бедствия и недостиг на торове. \r\nИма и друга тема, която лидерите на двете страни заобикалят мълчаливо, но въпреки това не е отстранена от дневния ред. Според професор Ан Ким Чен-ун възнамерява да укрепи военния съюз с Китай. Пхенян иска да покаже, че ако американците прибегнат до военната опция, китайците ще дойдат на помощ на страната му. \r\nНо има ли военен съюз между Северна Корея и Китай? В разговор с „НГ“ Александър Воронцов, ръководител на отдела за Корея и Монголия в Института за ориенталистика на Руската академия на науките, отбеляза: „Договорът за Съюза беше подписан през 1961 година. Първо, ръководителят на Северна Корея Ким Ир Сен подписа подобно споразумение с Москва, а след това се върна през Китай и подписа с Пекин. Имаше клауза за взаимопомощ. Русия отказа да удължи това споразумение и сключи ново, без тази клауза. А с Китай това споразумение остава, т.е. законно остава в сила. По време на периода на утежняване на кризата със САЩ през 2017 г. Пекин, чрез тези медийни източници, които се смятат за неговите неофициални говорители, обявиха: ако Северна Корея е първата, която започва бъркотия, то Китай няма да му помогне. Но ако атакуват съседната страна, Китай ще й помогне. \" \r\nВярно е, че в момента никой няма да започне война. Белият дом заяви, че ще приветства посещението на Си в Пхенян и възнамерява да продължи да работи по денуклеаризацията на Северна Корея.  Юлиян Марков", "date": "2019.06.19", "title": "„Независимая газета“ : Китай ще използва срещу САЩ корейската карта"}
{"url": "http://www.focus-news.net/news/2019/06/19/2671794/krasimir-kirilov-asotsiatsiya-za-nasarchavane-na-turizma-vidin-izraboten-e-katalog-sabral-80-sgradi-ot-arhitekturnoto-nasledstvo-na-vidin-i-oblast-dolzh-rumaniya.html", "text": "Изработен е каталог събрал 80 сгради от архитектурното наследство на Видин и област Долж, Румъния, каза на пресконференция Кирил Кирилов, председател на Асоциация за насърчаване на туризма – Видин, предаде репортер на  Радио „Фокус“ – Видин . Той посочи, че каталогът е изработен по проекта „Възраждане на архитектурното наследство в областите Видин и Долж“. „Събрани са архивни материали и снимки за 80 сгради,по 40 за всяка държава, как са изглеждали в миналото и сега. Посочени са и историческите данни за сградите. Създадени са 3 кръжока за ученици във Видин,за работа с 3Д принтери“, обясни пресконференцията Кирилов. Две видински училища са получили принтери,  за да може учениците да се обучат за работа с тази технология.  Организирани са и два инфо тура за журналисти и туроператори, 18 пътуващи изложби и две културни мероприятия във Видин и Крайова. \r\nКрасимир Кирилов уточни, че „Възраждане на архитектурното наследство в областите Видин и Долж“, е проект по програма Interreg V-A Румъния-България 2014-2020. \r\nАнна ЛОЗАНОВА", "date": "2019.06.19", "title": "Красимир Кирилов, Асоциация за насърчаване на туризма – Видин: Изработен е каталог събрал 80 сгради от архитектурното наследство на Видин и област Долж, Румъния"}
{"url": "http://www.focus-news.net/news/2019/06/19/2671795/pregled-na-mezhdunarodnite-novini-do-18-chasa-agentsiya-fokus.html", "text": "Гърция разполага с план за предотвратяване на всякакви опити на Турция да добива природен газ в Изключителна икономическа зона (ИИЗ) между гръцкия остров Кастелоризо и Кипър, заяви министър председателят на Гърция Алексис Ципрас, цитиран от електронното издание на вестник  Kathimerini . \r\nВ интервю пред телевизия Open премиерът заявяи: „Турция няма да направи това. Ние няма да допуснем турският президент Ердоган да сондира в гръцката ИИЗ. Гърция има предпазен план. Гърция няма да отстъпи“. \r\nНарастването на напрежението в Егейско море и Източното Средиземноморие не изненадва Ципрас. „Това са действия, които ние предвиждахме преди много време и затова работим активно върху план, с който страната да е готова за отговор на подобни прояви съвместно със съответните съюзници“, подчерта той. Според него всичко, което предприема Турция, нарушаването на международното право и агресивното поведение, не е демонстрация на сила, а на слабост. „Това е в следствие на абсолютния успех на стратегията, предприета в района от Гърция, Кипър и съюзниците. Затова Турция се намира в стратегическа безизходица и се чувства и е изолирана в района“, обясни Ципрас. \r\nСпоред гръцкия министър-председател провокативното поведение на Турция се дължи на стремежа за „осигуряване на дял“ при евентуален добив на газ в района, но „Кипър не е малка и беззащитна страна, а страна, която принадлежи към ЕС“, като подчерта необходимостта от предприемането на мерки, които „ще принудят Анкара да проумее, че само ще загуби, ако продължи да се държи по този начин“. \r\nГръцкият министър председател изрази удовлетворение от позицията на Вашингтон и Брюксел относно обстановката в района, като посочи, че се обмисля предприемането на специфични мерки срещу Турция. Според Ципрас линиите за комуникация с Анкара „винаги са отворени“. „Ще говоря с Ердоган, ако е необходимо, но това още не е нужно“, добави гръцкият премиер. \r\n***  Японският танкер, който бе нападнат в Оманския залив миналата седмица, е повреден от водна мина, напомняща на иранските, заявиха от командването на силите на САЩ в Близкия Изток, предава  AFP . \r\n„Морската мина, която е била използвана при атаката, е различима и има поразителна прилика с иранските мини, които вече са показвани на иранските военни паради“, заяви командващият ВМС на САЩ в Близкия Изток Шон Кидо. \r\nВоенният обясни пред журналистите във Фуджейра, Обединените арабски емирства, че американските военни са открили биометрична информация на нападателите на японския кораб, включително „отпечатъци от ръката и пръстите“. \r\nДва петролни танкера бяха повредени при едновременни атаки край иранския бряг на 13 юни, точни пред стратегическия Ормузки пролив. \r\n***  „След като загубиха разузнавателната война с НАТО и Европа в Черна гора, Сърбия и Русия сега увеличават своите шпионски дейности в Косово и Северна Македония“, съобщава прищинското електронно издание  Dukagjini , като се позовава на неназовани източници. \r\nСпоред информацията на медията, Русия се опитва да увеличи икономическото, дипломатическото и културното си влияние в региона. \r\nСъбеседникът на изданието посочва, че дипломатическите и разузнавателните дейности обхващат посолствата на НАТО и ЕС в Косово и Македония, като, както твърди източникът на Dukakgjini, „руското посолство в Белград координира всички действия в региона“. \r\n*** Албанският парламент утре ще приеме закон по ускорената процедура, който предвижда забрана за излизане от страната от пет до десет години за всеки, който извърши престъпление, свързано с избори, съобщава македонският телевизионен канал  “Нова ТВ“ . \r\nТова съобщи премиерът Еди Рама на изборна среща с граждани в Тирана, като предупреждение към опозицията и нейните поддръжници, които увеличават атаките си срещу помещенията, където се намират избирателните комисии и избирателните материали. \r\n„Законопроектът е готов и утре ще бъде гласуван в парламента. На всеки, който извърши изборно престъпление, няма да бъде разрешено да напусне страната за пет до десет години. Всичко, което се случва, е страхът от съдебните реформи, който цари сред опозицията. Съжалявам за тези, които следват техните послания. Те отиват в затвора за Лули (Лулзим Баша) и гледачката на кафе (Моника Круемади). Те призовават хората да влязат в беда, през това време си спят в домовете си, каза Рама. \r\nМеждувременно в Бурел се съобщава за напрегната ситуация, при която поддръжниците на опозицията насилствено са иззели изборните материали и са ги подпалили. В помощ на местната полиция беше изпратено звено за бързо реагиране, като срещу нарушителите е използван сълзотворен газ. \r\nОт друга страна, опозиционната Демократична партия обвинява полицията, че използва сила \"с пълно незачитане на закона\" и атакува служители от община Бурел, които \"прилагат президентския указ за отлагане на изборите\" със сълзотворен газ. \r\n***  Съвместната следствена група (ССГ) издаде международни заповеди за арест срещу заподозрени в участие в катастрофата на \"Боинг\" в Украйна през юли 2014 г., съобщи на пресконференция вчера началникът на националната полиция на Холандия Вилберт Паулисен,цитиран от  TACC . \r\n\"За тях са издадени международни заповеди за арест\", каза той. Сред заподозрените, следователите са посочили руските граждани Игор Гиркин, известен също под псевдонима Стрелков, Сергей Дубински и Олег Пулатов, както и гражданина на Украйна Леонид Харченко. \r\nПътнически „Боинг“ 777 на Малайзийските авиолинии, изпълняващ полет MH17 от Амстердам до Куала Лумпур, се разби на 17 юли 2014 г. в района на Донецк в Украйна, което доведе до смъртта на 298 души - граждани на 10 държави. Въпреки активните военни действия на земята, Киев не затвори небето над Донбас за международни пътнически полети. За разследване на бедствието беше създадена ССГ, която включва представители от Австралия, Белгия, Малайзия, Холандия и Украйна. \r\nПрез юни 2017 г. страните ССГ решиха, че процесът срещу заподозрените в катастрофата на MH17 ще се проведе в холандски съд и според холандското законодателство. Завеждането на иск и изясняване на действителните обстоятелства ще се извършва от холандската прокуратура, която оглавява ССГ. Според решението на Министерството на правосъдието и сигурността на Холандия делото ще бъде разгледано в съдебния комплекс „Шипхол“ в град Бадкуведорп. \r\nНа пресконференция на 24 май 2018 г. експертите на ССГ заявиха, че зенитната ракетна остановка, от която е пусната ракетата, която е свалила самолета, е могло да бъде внесена от Русия и е принадлежала на 53-ата противовъздушна ракетна бригада. Руската федерация отхвърли тези обвинения, като заяви по-специално, че нито една противовъздушна ракетна система на въоръжените сили на Руската федерация никога не е пресичала руско-украинската граница, а ракетата, изстреляна по въздухоплавателно средство, е била изпратена на войските в Украйна през 1986 г. и никога не е връщана оттам. \r\n*** Член на сръбската агенция за сигурност (БИА) е назначен за съветник на президента на Косово Хашим Тачи, според  косовската телевизия Т7, цитирана от англоезичното издание на базирания в Прищина вестник  Gazeta Express . \r\nБранислав Николич е един от сръбските граждани, заснети във видеоклип, публикуван от косовската обществена телевизия РТК през 2009 г., които действат като сръбски разузнавачи, пристигнали с мисия, предлагаща пари на косовски албанци, които бяха готови да свидетелстват срещу Армията за освобождение на Косово (АОК). Днес Николич е в списъка на съветниците на президента на Косово. \r\nМилутин Раданович, Предраг Желкович, пребиваващ в Сърбия, и член на косовската полиция от сръбска националност, Игор Ючинац, като членове на сръбското разузнавателно управление (БИА), бяха заснети през 2009 г., като обещаха на косовските албанци да свидетелстват за голяма сума пари в замяна на фалшиви показания за трафик на органи по време на войната. В това видео се чува един от служителите на БСИ, че са предложили 300 хиляди евро на неидентифициран човек в замяна на фалшиво свидетелство срещу бивши членове на АОК. Тези хора бяха арестувани от Косовската полиция през юни 2009 г. близо до столицата Прищина, заподозряни в организирана престъпност и нарушаване на конституционния ред на Косово. Т7 съобщава, че в този клип ясно се вижда и Бранислав Николич, но той успява да избегне правосъдието по това време. Още през 2009 г. медии в Белград съобщиха за ареста на Николич, като казаха, че той и трима други сърби са били арестувани, след като твърдяха, че са успели да се свържат със свидетели „замесени в трафика на органи по време на войната в Косово, които са били готови да дадат показания срещу Хашим Тачи“, който по време на войната е политически представител на АОК. По-късно Районният съд в Прищина оправда четирите сърби поради липса на доказателства. Службата на президента отказа да коментира въпросите на Т7 дали съветниците на Тачи са проверявани преди да се присъединят към неговата служба. \r\nСпоред Т7 това не е единственият случай, когато президентът Тачи е \"наел\" хора, които подозира, че биха могли да свидетелстват срещу него.", "date": "2019.06.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/19/2671796/kazanlak-dvayset-godini-ot-sazdavaneto-na-fen-kluba-na-tsska-shte-badat-otbelyazani-s-poreditsa-sabitiya-v-grada.html", "text": "Двайсет години от създаването на фен клуба на ЦСКА ще бъдат отбелязани на 22 юни с поредица събития, каза за  Радио „Фокус”  Велизар Иванов, председател на клуба. Той поясни, че отбелязването на годишнината ще бъде реализирано изцяло с подкрепата на Община Казанлък. Началото на деня е предвидено за най – малките любители на футбола. Ще се проведе турнир за възрастова група Ю – 7, набор 2009 – 2010 година. В турнира ще вземат участие два отбора от Казанлък и четири от други градове. „Ние всички обичаме ЦСКA от деца и затова началото е именно такова. Надяваме се да стане един празник. Нашите деца също ще бъдат на стадиона. Повечето от членовете на клуба имат деца. Надяваме се заедно да се забавляваме и да запалим искрицата у децата към ЦСКA. Току виж от Казанлък излезе някоя нова футболна легенда”, подчерта Иванов. \r\nЗа юбилея в Казанлък се очаква да пристигнат уредника на Музея на ЦСКА Сашо Манов, който е на 90 години и е живата легенда на ЦСКА, три от големите имена на ЦСКА са потвърдили присъствие: Иван Зафиров – легенда на ЦСКА, който е бил треньор на „Розова долина” в единствената година- 1982 година, когато отборът е бил в А – група, легендарният гол майстор на България и на ЦСКА, който е рекордьор за всички времена по отбелязани голове в А група – Петър Жеков, и Георги Велинов.  \r\nЕдно от събитията по повод годишнината е Ден на отворените врати във фен клуба. Велизар Иванов поясни, че идеята е, гостите, които ще посетят клуба да се докоснат до специално кътче на червените фенове в Казанлък. \r\nВ залата на Информационния център на ул. „ Искра” 4 от 17.00 часа на 22 юни ще бъде прожектиран документален филм за фен клуба през годините. Поредицата от събития ще приключи с тържествена заря. \r\nСлавяна ГАЙДАРОВА", "date": "2019.06.19", "title": "Казанлък: Двайсет години от създаването на фен клуба на ЦСКА ще бъдат отбелязани с поредица събития в града"}
{"url": "http://www.focus-news.net/news/2019/06/19/2671790/inzh-violeta-ilieva-ruo-burgas-na-21-vi-yuni-za-parvi-pat-shte-se-provede-treto-natsionalno-vanshno-otsenyavane-po-chuzhd-ezik.html", "text": "На 21-ви юни за първи път ще се проведе трето национално външно оценяване по чужд език. Това каза за  Радио „Фокус“ – Бургас  инж. Виолета Илиева, началник на Регионалното управление на образованието (РУО) – Бургас. „Всички деца, които до сега са заявили желание да се явят на такова оценяване са го направили, сроковете, които сме подали много по-рано към училищата“, каза още Илиева и уточни, че в две от училищата в ж.к. „Меден рудник“ и в ЦГЧ ще се организират изпитите по три предмета – английски език, френски език и руски език. „Учениците ще имат възможността да проверят своите знания и по чужд език, когато завършват основно образование“, заяви началникът на Регионалното управление на образованието. По думите ѝ по важното, което родители трябва да знаят, е, че тази учебна година заявленията за подаване на подредените желания на учениците в съответните училища-гнезда няма да се осъществява на хартиен носител, както е било досега. „От тази година заявленията ще се подават по електронен носител, затова те трябва или сами да си попълнят заявлението и да го изпратят от вкъщи или ако не могат да направят това, да отидат в училището,  в което детето е учило и дежурните учители ще му помогнат да си подреди желанията“, обясни Виолета Илиева и посочи, че като за целта в края на заявлението ученикът трябва да положи подпис, че е съгласен с написаното. „Подаването на заявление за класираните на първия етап ще се извърши от 3-5 юли . До тогава писмените работи ще бъдат проверени и резултатите ще бъдат изнесени в срок. Очакваме това да се случи на 27-ми юни“, посочи Илиева. \r\nДеница ДИМИТРОВА", "date": "2019.06.19", "title": "Инж. Виолета Илиева, РУО – Бургас: На 21-ви юни за първи път ще се проведе трето национално външно оценяване по чужд език"}
{"url": "http://www.focus-news.net/news/2019/06/19/2671797/predstoyashti-sabitiya-v-stranata-za-20-yuni-agentsiya-fokus.html", "text": "*** \r\nОт 09.00 часа ще започне заседанието на Народното събрание.  \r\n*** \r\nОт 09.30 часа в Националния институт на правосъдието министър Данаил Кирилов ще открие кръгла маса за изпълнението на решенията на Европейския съд по правата на човека по групата дела С.З. срещу България. \r\n*** \r\nОт 10.00 часа в Гранитна зала на Министерския съвет ще бъдат представени резултатите от проведеното до момента наблюдение по метода „таен клиент“ за предоставянето на 15 услуги в 13 общини, областни и общински администрации.  \r\n*** \r\nОт 08.30 до 14.30 часа на бул. „Цар Борис III“ № 136 В, пред районна администрация „Овча купел“ ще бъде разположен мобилен събирателен пункт за разделно събиране на опасни отпадъци от домакинствата. \r\n*** \r\nОт 09.30 часа в Rainbow Plaza ще бъде открита международната конференция Smart & Green Business Camp 2019. \r\n*** \r\nОт 09.30 часа 13-и състав на Специализирания наказателен съд ще заседават по делото срещу Борис А., Данаил П., и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Триадица -2“ на „Гранд хотел София“ българското училище за политика „Димитър Паница“ организира конференция на тема „Европейски избори 2019 – равносметката. Перспективи и предизвикателства пред новите членове  на Европейския парламент.” \r\n*** \r\nОт 10.00 часа в Клуба на авиацията на Терминал 1 на Летище „София“ ще започне авиационен форум 2019 на тема „Българската гражданска авиация - състояние и предизвикателства\". \r\n50 години ДП „РВД“ – достижения и перспективи. \r\n*** \r\nОт 10.00 часа 17-и състав на Специализирания наказателен съд ще заседават по делото срещу Ангел П., Анатоли А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 6-и състав на Специализирания наказателен съд ще заседават по делото срещу Ален Д. и Ибраим Л., на които са повдигнати обвинения за участие в ръководството на престъпна организация или група. \r\n*** \r\nОт 10.30 часа в София Картинг Ринг ще започне пресконференция по повод второто издание на 12-часовото картинг предизвикателство „ЕКО 12 часа на България“. \r\n*** \r\nОт 11.00 часа 10-и състав на Специализирания наказателен съд ще заседават по делото срещу Пламен М., Атанас О. и Милко М., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе среща - разговор с Жуселино Нобрега да Лус – човекът, който на 13 години предсказа трагедията в Чернобил и който заяви, че еврото ще изчезне на 16 юни 2024 година, духовният наставник на принцеса Даяна. \r\nЖуселино Нобрега да Лус идва в България за първи път, за да разкрие бъдещи трусове в политическия и финансовия живот на страната. \r\n*** \r\nОт 13.30 часа в заседателната зала в сградата на Висшия съдебен съвет ще започне заседание на Прокурорската колегия на ВСС. \r\n*** \r\nОт 13.30 часа 17-и състав на Специализирания наказателен съд ще заседават по делото срещу Михаил Й., Георги Р. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 6-и състав на Специализирания наказателен съд ще заседават по делото срещу Кирил К., Благой  Д. и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа 10-и състав на Специализирания наказателен съд ще заседават по делото срещу Иво Т. и Шерго А., на които са повдигнати обвинения за образуване и ръководене на организирана престъпна група. \r\n*** \r\nОт 18.00 часа в Централния военен клуб ще се състои четвъртото събитие от поредицата „Разговори за града“ на тема „Пешеходен град“. \r\n*** \r\nОт 18.30 часа в Софийски арсенал - Музей за съвременно изкуство ще бъде открита изложбата „Корпус“ на магнум фотографа Антоан д' Агата. \r\n*** \r\nОт 18.36 часа на пл. „Народно събрание“ ще се проведе протест в защита на Черноморието под надслов „Море от бетон“. \r\n*** \r\nОт 19.00 часа в амфитеатъра пред Националния дворец на културата (KinoCabana) ще се състои премиерата на най-новата книга от „Пощенска кутия за приказки“ книгата „Лейди Гергана“ на Цветелина Цветкова. \r\n*** \r\nОт 20.00 часа в парк „Възраждане“ ще се проведе флашмоб под надслов „Танцувай за Ненасилие в училище“. Спектакълът е част от проекта „Премълчаното разказано – пътуваща сцена“ - на театралния режисьор и директор на Университетски театър на Нов български университет Възкресия Вихърова. \r\n*** \r\nОт 09.00 часа ще се състои поклонение пред паметната плоча на Паисий Хилендарски пред параклис „Св. Козма и Дамян” и „Св. Стефан”. Поклонението ще бъде съпътствано от литературна програма с участието на  Елена Славкова и Гинка Алексиева от литературен клуб „Орфей” към НЧ „Св. преп. Паисий Хилендарски”.  \r\n*** \r\nОт 10.00 до 14.00 часа, в Градския парк на ул. „Цар Освободител“ ще се проведе читалня на открито, която ще включва интерактивна програма за малки и големи с кастинг за книги и арт работилници.  \r\n*** \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 18.00 часа в Градската художествена галерия ще се проведе концерт и дегустация на вина. \r\n*** \r\nОт 10.00 часа в зала „Ал. Г. Коджакафалията“ в Културен център „Морско казино“ ще бъде представена изложбата „Риби и рибарство в Южното Черноморие“. \r\n*** \r\nОт 10.30 часа на плажа пред хотел „Нептун“ ще се проведе воден празник за деца. \r\n*** \r\nОт 11.00 часа ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n*** \r\nОт 18.30 часа в зала 2 на Драматичен театър „Адриана Будевска“ учители и ученици представят „Виенски класици“. Събитието е част от инициативата „Дни на Австрия в Бургас“ \r\n*** \r\nОт 09.30 часа в Клуб на Докера ще се проведе конференцията #ЖадниЗаЗнание: Пътят към успеха. \r\n*** \r\nОт 10.30 часа в Община Варна ще се проведе пресконференция за проекта „Патронажна грижа за възрастни хора и лица с увреждания на територията на община Варна“ по Оперативната програма „Развитие на човешките ресурси” 2014-202. \r\n*** \r\nОт 11.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с предстоящия празник на града.  \r\n*** \r\nОт 19.00 часа в МДТ „Константин Кисимов“ гостува  Държавна опера Стара Загора с балетния спектакъл „Гето“ по музика на Горна Брегович.  \r\n*** \r\nОт 21.00 часа в Летен театър в парк „Марно поле“ „София Филм Фест“ представя: „Дивата круша“.  \r\n*** \r\nОт 19.00 часа балетът на Държавна опера - Стара Загора ще представи на сцената на  МДТ „Константин Кисимов“ своята най-нова продукция „Гето“ на световно известния италиански хореограф Марио Пиаца. \r\n*** \r\nОт 10.30 часа заместник-кметът на Община Видин Венци Пасков ще присъства на връчване на дипломите на зрелостниците от випуск 2019 от СУ „Цар Симеон Велики“  на откритата сцена при Художесвена гарлерия „Никола Петров“. \r\n*** \r\nОт 17.00 часа секретарят на Община Видин Иванела Андреева ще присъства на тържественото връчване на  дипломите на зрелостниците от ГПЧЕ „Йордан Радичков“ в залата на Общински съвет - Видин. \r\n*** \r\nОт 10.00 часа в двора на Средно училище „Христо Ботев“ ще се проведе съвместна  пресконференция  с кмета Калин Каменов и представители на Ротари клуб – Враца.  \r\n*** \r\nОт 18.30 часа в ИТ центъра на ул. „Кокиче“ 14 ще се проведат безплатни демонстративни уроци по програмиране, организирани от Враца софтуер общество. \r\n*** \r\nОт 19.00 аса в Градската концертна зала ще започне концертът „Романтични гении“ от цикъла „Маестро- гранде“ със солисти Маргарита Калчева (контрабас) и Йован Богосавлийевич  (цигулка) и диригент Марк Кадин. \r\n*** \r\nОт 18.00 часа на открита сцена пред ХГ „Недялко Каранешев“ ще започне концертната програма на участниците в XV-тия Международен фолклорен фестивал „Раховче”. \r\n*** \r\nОт 19.00 часа в НЧ „Братя Грънчарови - 2002“ (летен театър) ще започне Фестивалната вечер на ХVІІ-ти Национален детски фестивал на изкуствата „Раховче”. От 20.00 часа Фестивалната вечер XV-ти Международен фолклорен фестивал „Раховче” Горна Оряховица 2019. \r\n*** \r\nОт 18.00 часа на площад „Защитата на Каварна“ ще се проведе концерт с участието на три творчески колективи от побратимения град Южен (Одеска област, Украйна), фолклорен хореографски колектив „Цветен“, Фолклорен ансамбъл на бандуристи и обредните песни „Заграва“ и Фолклорен ансамбъл за украински песни „Наши музики“.  Събитието е част от Дните на славянската култура. \r\n*** \r\nОт 11.00 часа ще се проведе брифинг в пресклуба на ОДМВР за акцията \"Ваканция! Да пазим живота на децата на пътя!\". \r\n*** \r\nОт 09.00 часа Иконата с мощите на св. Ефрем Нови ще бъде посрещната и ще бъде изложена за поклонение в храм „Рождество на Пресвета Богородица“. От 17.30 часа пред иконата с мощите на свети Ефрем Нови ще бъде отслужен молебен за здраве и душевно спасение. От 18.00 часа в храма  ще бъдат представени книгите за неговия живот и чудеса „Свети великомъченик и чудотворец Ефрем Нови“ и детската „Светецът светкавица“. \r\n*** \r\nОт 09.30 часа Окръжният съд ще заседава по искането на адвокатите на 14-те обвиняеми за разпространение на идеите на терористичната организация „Ислямска държава” за отвод на прокурора по делото Недялка Попова. \r\n*** \r\nОт 10.00 часа ще се проведе петото поредно издание на „Пампорово Байк Фест“. \r\n*** \r\nОт 09.30 часа в зала „Панорама“ ще започне заседание на Общински съвет – Перник. \r\n*** \r\nОт 10.00 часа в читалнята на Регионална библиотека „Светослав Минков“ ще бъде представена изложба с материали от фонда на библиотеката по повод 90 години от обявяването на Перник за град под надслов „Перник – съкровищница от ценности”. \r\n*** \r\nОт 10.00 часа в Галерия „Артсалон” ще бъде представена изложба скулптура на Вълко Ценов. \r\n*** \r\nОт 11.00 часа пред Двореца на културата ще започне концерт на духовия оркестър към ОК Дворец на културата с диригент Трифон Трифонов. \r\n*** \r\nОт 18.00 часа в НЧ „Чичо Стоян - 1927 г.” ще се проведе „На раздумка с чичо Стоян” - среща разговор с потомците на именития автор. \r\n*** \r\nОт 21.00 часа в парка на Регионалния изторически музей ще се прожектира филмът ,,Белият тигър” на  режисьора Карен Шахназаров в рамките на инициативата ,,Лятно кино в парка\" (при лошо време от 19.00 часа в зала ,,Катя Попова“). \r\n*** \r\nОт 09.00 часа в зала 5 на Окръжния съд ще се проведе заседание по делото срещу Стефан Т. и Марин К., обвинени за произвеждане и държане с цел разпространение на високорискови наркотични вещества – марихуана.  \r\n*** \r\nОт 09.30 часа в зала 1 на Окръжния съд ще се проведе заседание по делото срещу Атанас Н. и Петко Р., обвинени за притежание, разпространение и употреба на високорискови наркотични вещества.  \r\n*** \r\nОт 10.00 часа в зала 1 на Окръжния съд ще се проведе заседание по делото срещу Благой Н. обвинен, че при управляване на моторно превозно е нарушил правилата за движение и по непредпазливост е причинил смъртта на едно лице.  \r\n*** \r\nОт 11.00 часа в зала 1 на Апелативния съд ще се проведе заседание по делото, образувано след като подсъдимите Й. Д. и В. З. обжалват присъдите си. Те са обвинени за фалшифициране на резултати от кръвни проби, за взимане на подкуп.  \r\n*** \r\nОт 14.00 часа в 5-а аудитория на Пловдивския университет „Паисий Хилендарски“ ще започне  международната научна конференция „Физика и теология – вчера и днес“. \r\n*** \r\nОт 18.00 часа в галерия „Сигна“ ще бъде открита изложбата „Материя на Духа” на художничката Селма Тодорова. \r\n*** \r\nОт 10.00 часа в градинката до детската площадка при Регионална библиотека „Проф. Боян Пенев” ще се проведе деветото издание на инициативата „Читалня под небето“. \r\n*** \r\nОт 11.00 часа в сградата на Регионална библиотека „Любен Каравелов“ ще бъде открита интерактивна изложба под надслов „DANUrB – Дунавски Градски Бранд“. \r\n*** \r\nОт 19.00 часа в зала „Сливен“ ще започне концерт на оперната прима Татяна Шиварова. \r\n*** \r\nОт 16.00 часа на площад „България“ с информационна борса за набиране кандидати за войници и матроси и статичен показ на бойна техника, снаряжение, ски и алпийско оборудване ще започне програмата на Националната информационна кампания „Вижте отблизо българската армия“. От 16.15 часа ще бъде открита изложба на Регионален исторически музей „Стою Шишков“ „Ние помним“, посветена на 100 години от Първата световна война.  \r\n*** \r\nОт 18.00 часа в Родопския драматичен театър ще има прожекция на филма за 101-ви Алпийски полк „Орисани да покоряват върхове“. От 18.30 часа отново в театъра ще се проведе концерт на представителния духов оркестър на Военновъздушните сили и Представителния ансамбъл на Въоръжените сили. \r\n*** \r\nОт 10.00 часа в детския отдел на библиотека „Родина“ ще започне програмата за деца „Чета и играя – знам и мога“.  \r\n*** \r\nОт 11.00 часа в Регионалния пресклуб на БТА ще се проведе пресконференция на Стопанския факултет в Тракийския университет. \r\n*** \r\nОт 18.00 часа в Регионална библиотека „Захарий Княжески” доц. Тонка Василева, преподавател в ПУ „Паисий Хилендарски” ще представи документалната книгата „Незаличима диря – съдбата на малоазийските българи”. \r\n*** \r\nОт 14.00 часа в зала 74 на Община Търговище кметът д-р Дарин Димитров ще проведе среща със зрелостниците, завършили с отличие средното си образование. \r\n*** \r\nОт 10.00 часа в зала 2 на Областна администрация Шумен ще започне заседание на Щаба за изпълнение на областния план за защита при бедствия на територията на област Шумен. \r\n*** \r\nОт 13.30 часа в зала 304 ще заседава ПК „Европейски проекти, международно сътрудничество и взаимодействие с НПО” към Общински съвет - Шумен.  \r\n*** \r\nОт 14.00 часа в зала 304 ще заседава ПК „Просвета, образование и наука“ към Общински съвет - Шумен..  \r\n*** \r\nОт 14.00 часа в зала 203 ще заседава ПК „Териториално развитие и селищно устройство” към Общински съвет - Шумен..  \r\n*** \r\nОт 16.30 часа в зала 203 ще заседава ПК „Екология и селско стопанство” към Общински съвет - Шумен.", "date": "2019.06.19", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2019/06/19/2671798/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на контролно-пропусквателния пункт на границата със Северна Македония. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движение на превозните средства. \r\nВенцеслав ИЛЧЕВ", "date": "2019.06.19", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/19/2671785/inzh-ivo-ivanov-spetsialist-po-malniezashtita-sgradite-s-malniezashtitni-instalatsii-tryabva-da-imat-pasport-kadeto-da-se-sledi-tyahnoto-sastoyanie.html", "text": "Сградите с мълниезащитни инсталации трябва да имат паспорт, където да се следи тяхното състояние. Това каза в интервю за  Радио „Фокус“ – Варна  специалистът по мълниезащита от Варна – инж. Иво Иванов. По думите му, един от основните проблеми при мълниезащитата в България произлиза от това, че липсва конкретен орган или организация, която да следи поставянето, стопанисването и проверката на подобни инсталации в страната. Според него, към момента новите сгради наистина имат поставени гръмоотводи според изискванията на държавното законодателство, но в много случаи те се повреждат или амортизират с течение на годините, което ги прави неефективни. „Новите сгради трябва да имат инсталации, но проблемът е, че никой не го проверява. Минава една лаборатория, замерва съпротивлението на коловете, а вече нагоре как е направена на покрив, по колко начина е заведена към земя, как е заземена, никой не се интересува. Затова според мен трябва да се направи един паспорт на тази сграда. В него да се опише типа на инсталацията, радиус на действие, как е направена, кой я е направил, как се поддържа, как се експлоатира и др. неща“, отбеляза инж. Иванов. Още един от проблемите в бранша е, че предлагането на тази услуга все още не се регламентира от държавата и дори хора, които не са специалисти могат да продават подобни системи, които са със съмнително качество. По думите му, само около 20% от сградите в България отговарят на Наредба № 4 от 2010 г. за мълниезащитата на сгради, външни съоръжения и открити пространства, а в малките населени места само 5% от сградите разполагат с такива. Според инж. Иванов, цената на съоръженията не е голяма, но малко са хората, които ще изберат да похарчат пари именно за това. \r\nБояна АТАНАСОВА", "date": "2019.06.19", "title": "Инж. Иво Иванов, специалист по мълниезащита: Сградите с мълниезащитни инсталации трябва да имат паспорт, където да се следи тяхното състояние"}
{"url": "http://www.focus-news.net/news/2019/06/19/2671801/aneliya-grigorova-bchk-burgas-voden-praznik-shte-se-provede-na-burgaskiya-plazh-na-20-yuni.html", "text": "Воден празник ще се проведе на бургаския плаж на 20 юни. Това съобщи за  Радио „Фокус“ – Бургас  Анелия Григорова, специалист водно спасяване към Български червен кръст (БЧК) – Бургас. По думите ѝ събитието е част по програмата за превенция на водния травматизъм „Приятели с водата“, предназначена за децата от 1 до 4 клас. „Фондация „Млади таланти“ работи по тази програма. Тя включваше 6 теми, с които вече децата се запознаха, а като заключение на програмата, организираме воден празник за тях. По време на него ще бъдат включени игри, свързани с наученото до момента – плуване, познаване на флагова сигнализация и други теми, свързани с програмата за превенция на водния травматизъм“, посочи Григорова. Тя добави, че празникът ще започне в 10.30 часа на плажа пред хотел „Нептун“, а в него участие ще вземат 50 деца. \r\nМария ПОПЧЕВА", "date": "2019.06.19", "title": "Анелия Григорова, БЧК – Бургас: Воден празник ще се проведе на бургаския плаж на 20 юни"}
{"url": "http://www.focus-news.net/news/2019/06/19/2671800/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-kulata-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Кулата“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.06.19", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Кулата“ и „Дунав мост 2“"}
{"url": "http://www.focus-news.net/news/2019/06/19/2671802/predstoyashti-mezhdunarodni-sabitiya-za-20-yuni-agentsiya-fokus.html", "text": "***  Световен ден на бежанците \r\n***  Двудневна визита на китайския президент Си Дзинпин \r\n***  Среща на страните от АСЕАН \r\n***  Две предстоящи гласувания в състезанието за лидер на Консервативната партия \r\n***  Европейски съвет за разглеждане на кандидатурите за ръководните постове след изборите за нов Европарламент \r\n***  Апелативният съд ще гледа делото за загиналите в камион с българска регистрация 71 мигранти, по което има осъдени български граждани \r\n***  Очаква се произнасяне на присъдите срещу обвинените за организатори на преврата от 2016 година \r\n***  Владимир Путин ще отговаря на пряката линия на гражданите \r\n***  Среща на Доналд Тръмп с канадския премиер Джъстин Трюдо \r\n***  Среща на президентите на Мексико и Ел Салвадор на границата между двете страни за разрешаване на мигрантската криза", "date": "2019.06.19", "title": "Предстоящи международни събития за  20 юни  (Агенция \"Фокус\")"}
{"url": "http://www.focus-news.net/news/2019/06/19/2671799/pazardzhik-okrazhniyat-sad-otlozhi-za-20-yuni-proiznasyaneto-si-po-iskaneto-na-advokatite-na-14-te-obvinyaemi-za-razprostranenie-na-ideite-na-islyamska-darzhava-za-otvod-na-prokurora-po-deloto.html", "text": "Окръжният съд в Пазарджик отложи за 20 юни произнасянето си по искането на адвокатите на 14-те обвиняеми за разпространение на идеите на терористичната организация „Ислямска държава” за отвод на прокурора по делото Недялка Попова, предаде репортер на  Радио „Фокус“ – Пазарджик . Началото на съдебното заседание на 20 юни е предвидено за 9.30 часа. \r\nОтлага се за следващия месец и изслушването на съдебно-теологичната експертиза по делото поради заетост на вещото лице. \r\nВаня НИКОЛОВА", "date": "2019.06.19", "title": "Пазарджик: Окръжният съд отложи за 20 юни произнасянето си по искането на адвокатите на 14-те обвиняеми за разпространение на идеите на „Ислямска държава” за отвод на прокурора по делото"}
{"url": "http://www.focus-news.net/news/2019/06/19/2671803/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Проходите на територията на областта са отворени за движение на всички моторни превозни средства.  \r\nИнтензивен е трафикът по входно-изходните пътни артерии на град Бургас. Струпване на автомобили се наблюдава по отсечката Бургас – автомагистрала „Тракия“, както и в посока кв. „Сарафово“ в района на летището. Затруднен е автомобилният трафик по пътя към ж. к. „Меден Рудник“. Интензивно е движението и в централната градска част. Засилен трафик се наблюдава в района на кръстовището с кръгово движение „Трапезица“, по бул. „Стефан Стамболов“ при УМБАЛ – Бургас, както и на кръстовището между ул. „Христо Ботев“ и бул. „Сан Стефано“. \r\nДеница ДИМИТРОВА", "date": "2019.06.19", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/06/19/2671807/burgas-obshtinata-organizira-golyam-sporten-praznik-da-se-dvizhim-zaedno-po-sluchay-mezhdunarodniya-olimpiyski-den.html", "text": "Общината организира голям спортен празник под мотото „Да се движим заедно“ на 23 юни пред Пантеона. Това съобщиха от пресцентъра на  Община Бургас . Проявата е посветена на Международния Олимпийски ден и ще започне в 9 часа. Събитието „Да се движим заедно“ е част от програма „Активни и здрави“ под егидата на „НЕСТЛЕ ЗА ЖИВЕЙ АКТИВНО! 2019“ и кампанията „Дишай съзнателно. Избери кислорода“ на Община Бургас. Каним всички – малки и големи. Всички желаещи да се насладят на сутрешно движение и леко тичане. Елате, да се движим заедно, тичайки, на кънки, с ролери, с велосипеди, с колички, с домашни любимци, всеки е добре дошъл. Да се движим заедно е забавно. Мероприятието е с цел да се популяризира здравословния и активен начин на живот и съзнателното дишане. Първите регистрирали се 300 участника получават подарък – фланелки. Регистрацията става с попълване на регистрационна форма. Маршрут на движението: стартът е на Пантеона, преминава се през Експоцентър „Флора“ и се финишира, отново на Пантеона, където ще бъде запален Олимпийският огън от младежката олимпийска шампионка по акробатика Мариела Костадинова. Програмата включва също и откриване на новите активни зони, където ще се провеждат открити тренировки по йога, стречинг, крос тренинг, бойни изкуства, танци.", "date": "2019.06.19", "title": "Бургас: Общината организира голям спортен празник „Да се движим заедно“ по случай Международния Олимпийски ден"}
{"url": "http://www.focus-news.net/news/2019/06/19/2671804/ombudsmanat-maya-manolova-vnasya-v-narodnoto-sabranie-proekt-za-nov-zakon-za-saslovnite-organizatsii-na-meditsinskite-spetsialisti.html", "text": "Омбудсманът Мая Манолова обмисля да атакува в Конституционния съд чл. 3 от Закона за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, според който, за да упражняват професията си, те трябва да членуват в съответната съсловна организация. Това обяви днес в гр. Кърджали омбудсманът Мая Манолова, където отиде да подкрепи протестното шествие за достойни условия на труд и адекватно заплащане на професионалистите по здравни грижи от града, съобщиха от пресцентъра на пресцентъра на  Омбудсмана на Република България . \r\nОсвен това общественият защитник подготвя с екипа си и медицинските специалисти нов проект на закон за съсловните организации, с който да се създадат отделни съсловни организации за всяка от професиите – медицински сестри, акушерки, фелдшери, рехабилитатори и кинезитерапевти.  \r\n „До края на следващата седмица ще внесем в Народното събрание проект на закон за всяко едно от съсловията в здравния сектор – за създаване на съсловна организация на медицинските сестри, на фелдшерите, рехабилитаторите, така както го искат представителите на тези толкова важни за нас като пациенти професии“, аргументира се Манолова. \r\n По думите й медицинските специалисти са гръбнакът на здравеопазването и тя е до тях от първия момент на протестите им и ще отстоява докрай удовлетворяването на техните справедливи искания. \r\n„Това не са искания за пари. Това не са искания само за медицинските сестри или за акушерките и медицинските специалисти. Това са искания за всеки един от нас като гражданин, като пациент. Това са искания за промяна в здравната система“, подчерта Мая Манолова. \r\nПо думите й е факт, че в здравната система цари хаос, че парите изтичат и доказателство за това е обстоятелството, че обещаните на два пъти по 50 млн. лв. и още 30 млн. лв. не са стигнали до тези, за които са били предназначени.  \r\n„Обещанията, които пое здравното министерство, не се случват. От 1 юни 2019 г. всички медицински специалисти трябваше да получават минимум 950 лв., което не е факт никъде в България. Това означава, че както сме свикнали – преди избори се обещава, след избори не се изпълнява“, обобщи омбудсманът. \r\nСпоред нея е налице пълен отказ за промени в здравеопазването, защото обещаните реформи в здравноосигурителния модел, стратегиите и концепциите не се случват и така „забатачването“ в системата става все по-голямо. \r\n„Аз съм тук, за да подкрепя медицинските специалисти, да им дам кураж, срещу опитите да бъдат натискани и да бъде мачкан техният протест. В този аспект нямам оплаквания в Кърджали, че някой се е опитвал да не допуска и да ограничава протеста, но на други места – Стара Загора, Враца, Казанлък, София, сме изправени пред случаи, в които управители на болници и местната власт си позволяват да притискат, да наказват, да мачкат хора, затова че упражняват конституционното си право да протестират“, категорична бе Манолова. \r\nТя благодари на медицинските сестри от Кърджали, които миналата седмица в София са подкрепили лицето на протестите Мая Илиева, срещу която са предприети конкретни действия, за да бъде накарана да замълчи. Омбудсманът подчерта, че този случай не е единичен, тъй като и към организаторката на протестите в гр. Стара Загора е оказван натиск с преместването й в друго по-тежко отделение.   \r\n„Това са абсолютно недопустими практики. Вместо министър Кирил Ананиев да изпраща открито писмо до омбудсмана, в което да обвинява мен и медицинските сестри за хаоса, трябва първо да си отговори на въпроса – кой създава хаос – естествено, че този, който управлява системата“, подчерта Манолова. Тя допълни, че министърът на здравеопазването би следвало да излезе с открито писмо до управителите на всички болници – държавни, общински и частни, които ползват публичен ресурс, да не си позволяват да оказват натиск върху медицински специалисти. \r\n„Да, пътят няма да е лесен. Успехът няма да дойде сам по себе си. Министерството на здравеопазването се опитва всячески да неглижира медицинските специалисти, да се прави, че протестите ги няма, да се разсейва за техните справедливи искания. Но аз съм сигурна, че и тази кауза, както и други справедливи каузи, в крайна сметка ще успее“, обобщи Мая Манолова и допълни: „Отношението към медицинските специалисти е показател за нивото на демокрацията у нас.“", "date": "2019.06.19", "title": "Омбудсманът Мая Манолова внася в Народното събрание проект за нов закон за съсловните организации на медицинските специалисти"}
{"url": "http://www.focus-news.net/news/2019/06/19/2671806/sport-dazhd-prekasna-machovete-na-turnira-kuins-klab.html", "text": "Тенис: Дъжд прекъсна вторите мачовете на турнира „Куинс Клъб“ в Лондон. Преди да се развали времето победи записаха Хуан Мартин дел Потро срещу Денис Шаповалов с 2:0 сета, Жереми Шарди срещу Михаил Кукушкин, отново с 2:0 сета и Фелисиано Лопес срещу Мартон Фучович с 2:1 сета. Не е ясно кога и дали ще се играе мача на Григор Димитров срещу Феликс Оже-Алиасим, който е четвърти по програма и трябваше да започне около 18:45 българско време.", "date": "2019.06.19", "title": "Спорт: Дъжд прекъсна мачовете на турнира „Куинс Клъб“"}
{"url": "http://www.focus-news.net/news/2019/06/19/2671809/nimh-utre-shte-e-predimno-slanchevo-maksimalnite-temperaturi-shte-sa-mezhdu-29-i-34.html", "text": "През нощта на отделни места ще има краткотрайни валежи. До сутринта облачността ще намалее и утре ще  е предимно слънчево. В следобедните часове, главно над планинските и североизточните райони ще се развива купеста облачност. Там на отделни места ще превали и прегърми. Температурите ще се повишат, максималните ще са между 29° и 34°. Атмосферното налягане ще се задържи почти без промяна – близко до средното за юни. Това съобщи за  Агенция „Фокус”  дежурният синоптик Ана Дякова от  Националния институт по метеорология и хидрология (НИМХ) .  \r\nНад Черноморието ще е предимно слънчево. След обяд ще има временни увеличения на облачността, но само на отделни места в северната част ще превали краткотрайно. Ще духа слаб североизточен вятър. Максимални температури на въздуха 29° - 31°. Температурата на морската вода е от 23 на север от н. Калиакра, до 25-27 в останалите райони. Вълнението на морето ще е 2 бала. \r\nНад планините ще е предимно слънчево. След обяд ще се развива купеста облачност и на места, главно в масивите от Западна България, ще има краткотрайни валежи с гръмотевици. Ще духа слаб вятър от изток-североизток. Максимална температура на височина 1200 метра около 23°, на 2000 метра – около 14°. \r\nДо края на седмицата ще бъде предимно слънчево, ще се затопля и около и след обяд ще бъде горещо. Максималните температури ще са над 30°, а през почивните дни в отделни райони ще достигнат 37°-38°. Значителна купеста облачност ще се развива в следобедните часове в петък и на места, главно в Северна България и Рило-Родопската област ще превали краткотраен дъжд, придружен с гръмотевици; възможни са локални интензивни валежи. През почивните дни валежите ще са на изолирани места, в събота – главно в планините, а в неделя привечер, когато от северозапад се очаква да започне понижение на температурите - в северозападната част от страната. Там ще се създадат условия за по-интензивни явления.", "date": "2019.06.19", "title": "НИМХ: Утре ще е предимно слънчево, максималните температури ще са между 29° и 34°"}
{"url": "http://www.focus-news.net/news/2019/06/19/2671808/ivan-ivanov-kmet-na-s-stakevtsi-mechka-e-preminala-ot-sarbiya-i-e-zabelyazana-v-gorata-okolo-sela-v-obshtina-belogradchik.html", "text": "Мечка е преминала от Сърбия и е забелязана в гората около села в община Белоградчик. Това каза за  Радио „Фокус“ - Видин  кметът на с. Стакевци Иван Иванов. Той посочи, че жителите на две белоградчишки села – Салаш и Стакевци са предупредени, че в планината има мечка. „Вече седма година в нашия район има мечка. Идва от Сърбия, после пак се връща… Няма опасност за населението, не са извършвани набези върху животни. Мечката е забелязана във високата част на планината“, каза кметът на Стакевци. Мечката е била снимана от камери на Дивечовъдната станция, а нейни следи са забелязани на поляните на прохода Кадъ боаз от Гранична полиция. „Няма опасност за хората, които извършват дърводобив в гората. Машините, с които работят, са достатъчно шумни и прогонват животните от района, където се добиват дърва“, каза още кметът и добави, че ловци не са забелязали на територията на ловната дружинка следи от мечката. „Високо в планината се намира мечката, районът е под наблюдението на Гранична полиция от наша страна и от Сърбия и няма как бракониери да отстрелят животното“, отбеляза Иван Иванов. \r\nМечки са обитавали района около Белоградчик в началото на миналия век, но са изчезнали. Появата на мечка в този район сега е необичайно. \r\nАнна ЛОЗАНОВА", "date": "2019.06.19", "title": "Иван Иванов, кмет на с. Стакевци: Мечка е преминала от Сърбия и е  забелязана в гората около села в община Белоградчик"}
{"url": "http://www.focus-news.net/news/2019/06/19/2671811/plovdiv-kmetat-ivan-totev-se-sreshtna-s-vitseprezidenta-na-vodeshtata-svetovna-kompaniya-za-mikroprotsesori-i-spetsializirani-integralni-shemi.html", "text": "Кметът на Пловдив инж. Иван Тотев се срещна днес с вицепрезидента на „Интел“ и генерален мениджър на компанията за Израел Янив Гарти, както и с неговия баща Азраел Гарти, чиито корени са от града. Това съобщиха за  Радио „Фокус“ – Пловдив  от Общината. \r\n„Добре дошли в нашия слънчев и усмихнат град. Град, символ на толерантност и уважение между етноси и религии“, заяви кметът Иван Тотев и разказа за историята, богатото културно-историческо наследство и икономическото развитие на Пловдив. „Комбинацията между индустрия, култура, добра инфраструктура и градска среда правят Пловдив предпочитано място за живот. Голям тласък през последните години бележи и IT индустрията, а авторитетните ни висши учебни заведения привличат много млади хора от страната и Европа. През тази година градът ни е горд носител на титлата Европейска столица на културата“, презентира кметът инж. Иван Тотев. \r\nВ емоционално слово на български език Азраел Гарти разказа за историята на семейството си, за младежките години в Пловдив, за онези дни, в които ешелоните е трябвало да откарат евреите до лагерите на смъртта, но църквата и пловдивското гражданство не са позволили това да се случи. \r\n„Не съм забравил Земята на моето рождение. Гордя се, че съм роден в България и съм горд да бъда днес тук“, заяви Азраел Гарти. \r\n„Въпреки, че не съм роден в тук, част от мен винаги ще е в Пловдив“, каза Янив Гарти. В представителната зала на площад „Стефан Стамболов“ 1 вицепрезидентът на „Интел“ – водещата световна компания за микропроцесори и специализирани интегрални схеми, изрази готовност за бъдещи разговори за реализирането на общи проекти в сферата на образованието и IT индустрията. \r\nБаща и син Гарти бяха отличени от кмета Иван Тотев с почетни плакети с герба на Пловдив. \r\nНа разговора в общината присъстваха заместник-кметът Стефан Стоянов, Мигел Ернандес – търговски аташе на посолството на САЩ,  Камен Минков – търговски аташе в посолството на България в Израел, представители на Американската търговска камара, академичната общност. По-късно през деня те проведоха среща с представители на водещи фирми от „Тракия икономическа зона“. \r\nГостите са в България за участие във форум INNOSTART, който се организира от Американската търговска камара в България и Израел с подкрепата на посолствата на САЩ и Израел в София.", "date": "2019.06.19", "title": "Пловдив: Кметът Иван Тотев се срещна с вицепрезидента на водещата световна компания за микропроцесори и специализирани интегрални схеми"}
{"url": "http://www.focus-news.net/news/2019/06/19/2671810/varna-oblastta-shte-cherpi-opit-ot-marsiliya-i-chehiya-za-integriraniya-si-plan-za-upravlenie-na-riska-ot-bedstviya-i-avarii.html", "text": "Интегриран план за управление на риска от бедствия и аварии във Варненска област предстои да бъде изготвен в следващите 7 месеца по проект с финансиране от Европейската банка за развитие. Това стана ясно по време на среща по проекта, предаде репортер на  Радио „Фокус“ – Варна . Експерти от консултантска фирма ще направят анализ и ще дадат съвети за подобряване на комуникацията между институциите при евентуални бедствия и кризи. „Идеята да има превенция и да не се допускат такива ситуации“, обясни областният управител Стоян Пасев. Част от дейностите по проекта са свързани със срещи с партньори от Марсилия във Франция и с екипи от Чехия. Целта е обмяна на опит и добри практики в това направление. Според Стоян Пасев, след приключването на проекта, трябва да се обобщи информацията за риска от бедствия и аварии, за която сега институциите нямат практика за координация. По думите му трябва да се обучат хора по общини, които да задействат съответния местен план за бедствия и аварии, тъй като в момента се разчита само на този на Областната администрация. „Затова сме взели Марсилия за пример. Там има изградена система със симулации при бедствия. Слабото място при нас е превенцията и липсата на координация между институциите“, заяви още областният управител.  \r\nТой коментира, че откакто е на поста са се случили 6 бедствени ситуации като наводнения, разпространение на зараза с антракс и африканска чума по свинете. Според него, до момента Областният кризисен щаб е успявал да овладее кризите, но от тук нататък трябва да се подобри работата в посока предотвратяване на проблемите преди да се случат. Губернаторът посочи, че във Варненско една от опасностите, по които в момента не се работи, са свлачищата. Друг проблем са нефтените разливи и въпреки, че Морска администрация има план за действие в подобни случаи, връзката с останалите институции се губи. Стоян Пасев допълни, че трябва да се изгради електронно-комуникационна връзка и коментира, че в момента отделните звена нямат алтернативна връзка помежду си при срив на мобилните оператори при евентуално бедствие.  Той уточни, че преди години такъв начин на връзка са имали военните. По думите му, Варна може да почерпи опит от добрите европейски практики, каквито има в Марсилия, но изрази съмнение, че Чехия е на много по-високо ниво от това у нас. Като добър той посочи за пример и изградения механизъм за реакция при бедствия в съседна Румъния, където има и нужната техника, има и парамедици към звената за спешна помощ. \r\nДоц. Стефко Бурдгиев от екипа, който ще работи по новия Интегриран план за управление на риска от бедствия и аварии за областта, заяви, че всички институции на областно и общинско ниво във Варна трябва да синхронизират мониторинговите си системи за предупреждение и оценка на риска от бедствия и аварии. Това заяви на среща в града. Той отбеляза, че различните ведомства закупуват мониторингови системи по различни проекти, но в момента те са в хаос и всеки ги ползва за собствени нужди. Целите на проекта, в който доц. Бурджиев участва, са първо тези програми да се инвентаризират, а след това да се види с какви възможности разполагат, както и добиваната от тях информация да бъде обобщена по подходящ начин. „Управлението на риска изисква то да става на принципа на единоначалието. От тази гледна точка, ако успеем да ги инвентаризираме, да съберем информацията от тях, ще се подобри нивото на информираност на адмнистрациите на местно и областно ниво“, посочи експертът.  \r\nФинансирането за проекта е осигурено от Европейския консултантски център по инвестиционните въпроси, чрез Европейската инвестиционна банка. \r\nДиана СТОЕВА", "date": "2019.06.19", "title": "Варна: Областта ще черпи опит от Марсилия и Чехия за интегрирания си план за управление на риска от бедствия и аварии"}
{"url": "http://www.focus-news.net/news/2019/06/19/2671805/blagoevgrad-vazstanoveno-e-dvizhenieto-po-pat-ii-84-yakoruda-razlog-v-rayona-na-yakoruda-pri-km-81.html", "text": "Възстановено е движението по път II-84 Якоруда – Разлог, в района на Якоруда, при км 81. Това съобщиха от пресцентъра на  Агенция \"Пътна инфраструктура\" .", "date": "2019.06.19", "title": "Благоевград: Възстановено е движението по път II-84 Якоруда – Разлог, в района на Якоруда, при км 81"}
{"url": "http://www.focus-news.net/news/2019/06/19/2671814/veliko-tarnovo-apelativniyat-sad-v-grada-otmeni-uslovna-prisada-i-prati-v-zatvora-za-4-godini-obvinyaem-za-saprichinyavane-na-katastrofa-kray-selo-dzhulyunitsa-pri-koyato-e-zaginal-uchenik.html", "text": "Апелативният съд във Велико Търново отмени условна присъда и прати в затвора за 4 години И.П., който е причинил катастрофа край село Джулюница през 2015 година, съобщиха от пресцентъра на  съда . В инцидентa е загинал един ученик, а други са били тежко ранени. \r\n38-годишният мъж от Стражица бе осъден на три години условно с 5-годишен изпитателен срок и забрана да сяда зад волана за 5 г. Присъдата беше произнесена на 2 ноември 2018 г. от окръжните магистрати в старата столица. \r\nВъпросният мъж има само административни нарушения след датата на деянието ,като преди катастрофата те са били 44 и 6 пъти след нея до 2017 г. с влезли в сила наказателни постановления по актове или фишове. По две дела са му били налагани глоби преди датата на произшествието. \r\nВ злополучния ден на кръстовището за Джулюница лек автомобил „БМВ“ се движил със 112,7 км/ч.,а зад волана му бил И. П. Вследствие на това допуснал пътно произшествие и по непредпазливост причинил смъртта на Д.Л., тежка телесна повреда и средни телесни повреди на още трима негови съученици. \r\nВсички пътували в лек автомобил „Дайхацу Куоре Л80“. Средна телесна повреда е причинена и на пътник в лекия автомобил „БМВ“. След катастрофата Пейков направил всичко зависещо от него за оказване на помощ на пострадалите лица. Миналата есен Окръжният съд е признат за виновен и Й. Й., който бил зад волана на лек автомобил „Дайхацу” и не спрял на знак „Стоп“. Той получава същото условно наказание като И.П. \r\nСега Апелативният съд е решил, че окръжните съдии не са отчели наличието на допълнителни отегчаващи вината обстоятелства по отношение на И.П. – и по-конкретно броят на лицата, на които са нанесени телесни повреди, новите административни нарушения на ЗДвП, извършени от подсъдимия след деянието, както и наложените административни наказания по две дела, едното от които за причиняване на средна телесна повреда в резултат на управление на МПС с превишена скорост. Същевременно според въззивния съд неправилно са били отчетени като смекчаващи някои обстоятелства. Поради това, със своето решение Апелативният съд е увеличил наложеното наказание на И. П. от 3 на 4 години лишаване от свобода. Тъй като при този размер не може да има условна присъда той следва да изтърпи наказанието при общ режим. Решението обаче подлежи на обжалване и протест пред Върховен касационен съд.", "date": "2019.06.19", "title": "Велико Търново: Апелативният съд в града отмени условна присъда и прати в затвора за 4 години обвиняем за съпричиняване на катастрофа край село Джулюница, при която е загинал ученик"}
{"url": "http://www.focus-news.net/news/2019/06/19/2671815/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства в региона. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.06.19", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/19/2671818/varna-1202-katastrofi-sa-registrirani-v-oblastta-ot-nachaloto-na-godinata.html", "text": "1202 катастрофи са регистрирани във Варна и областта от началото на годината. Това съобщи за  Радио „Фокус“ – Варна  старши инспектор Драгомир Ганчев, началник на група „Пътен контрол“ при Областната дирекция на МВР във Варна. 294 от инцидентите са с пострадали граждани, като 19 са загиналите, а 390 са ранените. По думи на ст. инсп. Ганчев най-често катастрофи във Варна стават по интензивно натоварените големи булеварди. „Има, предвид „Владислав“, „Сливница“, „Цар Освободител“, „8-ми Приморски полк“, където стават преобладаващата част от пътнотранспортните произшествия. И това е съвсем обяснимо, тъй като там трафика е най-голям. За територията извън град Варна, т. е., най-вече по републиканската пътна мрежа,това е път I-9, който е натоварен също целогодишно. Особено осезателно е през летния сезон и тогава пътнотранспортните произшествия бележат ръст в този участък“, заяви Драгомир ст. инспектор Ганчев. Според него най-често катастрофите, включително и тези с пострадали, са вследствие на неправилно и рисково изпреварване, отнемане на предимство и движение със скорост, несъобразена с конкретните пътни условия. \r\nБояна АТАНАСОВА", "date": "2019.06.19", "title": "Варна: 1202 катастрофи са регистрирани в областта от началото на годината"}
{"url": "http://www.focus-news.net/news/2019/06/19/2671816/violeta-radeva-bchk-burgas-spazvaneto-na-flagovata-signalizatsiya-e-nay-vazhno-pri-poseshtenie-na-plazhovete.html", "text": "Спазването на флаговата сигнализация е най-важно при посещение на плажовете. Това каза за  Радио „Фокус“ – Бургас  Виолета Радева, директор на Български червен кръст – Бургас. По думите ѝ е задължително да се посещават единствено охраняеми плажове, където има организирана освен водноспасителна дейност, също така и медицинско обслужване. „Когато посещават тези плажове, гражданите трябва задължително да следват съветите на водните спасители – да следят флаговата сигнализация. Относно вътрешните водоеми, те не трябва да се използват като място за плуване“, отбеляза Радева. Тя посочи още, че особено важно е вниманието към малките деца по време на плажуване. „Децата в никакъв случай не трябва да бъдат оставени без надзор от родителите си. Освен това, е важно да се знае, че не трябва да влизат във водата, непосредствено след като са се нахранили. Трябва да са минали поне 1-2 часа след храненето“, допълни още Радева. Тя припомни, че употребата на алкохол преди плуване също е абсолютно забранена. „Важен фактор са, разбира се, и медицинските показатели. Хората, които имат хронични заболявания или други здравословни проблеми, трябва да спазват указанията на своите лекари“, посочи още Радева. \r\nМария ПОПЧЕВА", "date": "2019.06.19", "title": "Виолета Радева, БЧК – Бургас: Спазването на флаговата сигнализация е най-важно при посещение на плажовете"}
{"url": "http://www.focus-news.net/news/2019/06/19/2671819/dragomir-stoynev-bsp-gerb-i-dps-uzakonyavat-koruptsiyata-v-politikata.html", "text": "„В момента ГЕРБ и ДПС узаконяват корупцията в политиката в България. Единствено БСП се противопоставя.\" Това заяви зам.-председателят на ПГ на „БСП за България“ Драгомир Стойнев пред БТВ, съобщиха от пресцентъра на  партията . Той изрази притеснението си от поредната координираната акция на ГЕРБ и ДПС. „Тук вече демокрацията е под заплаха. Бих казал, че политиката е за продан, тя може да се приватизира. Всеки едни бизнесмен може да си купи политическа сила, тя да влезе в парламента и да гласува съответния закон , който да е в полза на съответния олигарх или бизнесмен, а не да е в полза на българските граждани“, изрази мнение Стойнев, като допълни, че това е отдръпване от европейските ценности и е изключително опасно.  \r\n„Проблемно е, че няма диалог.Случва се преди местните избори и ясно показва, че тази цялостна атака е насочена срещу БСП”, каза народният представител. Той коментира поканите на левицата за разговори с останалите партии: „Ние поканихме всички политически сили. ГЕРБ отказаха среща с нас. Когато от ДПС им подсвирнаха, веднага отидоха при тях. С ДПС се договориха  да предложат юридическите и физически лица да нямат лимит на финансиране към политическите сили. И оттук нататък двете партии ще бъдат основните партии през следващите години. Другите партии ще изчезнат.\" Драгомир Стойнев добави, че това е координация, която застрашава демокрацията. Той заяви, че управляващите  не са предложили алтернативен метод на финансиране и това е заплаха за съществуването на партиите. \r\n„1 лв на глас води до корупционни практики в политиката и то официализирани. Когато дойде един олигарх и изсипе милиони, разбира се, че трябва да гласуват закон, който да го удовлетворява него, а не гражданите”, заяви Драгомир Стойнев. Той отправи молба към гражданското общество да се активизира, за да отхвърли това намерение. „Вижте само колко се бърза. Утре ще бъде гласувано в бюджетна комисия, така че до първи юли да бъдат намалени субсидиите, точно преди изборите\", коментира  Стойнев. Той допусна , че добрите резултати на „БСП за България” на Европейските избори са причина за искането за драстично намаляване на субсидиите.  „В 60 общини сме първа политическа сила, в още 30 сме пред ГЕРБ. В 12 областни града разликата ни с управляващите е 1000 гласа. Може би липсата на Цветанов принуждава ГЕРБ да приемат толкова брутални и мутренски методи, за да се прекърши опозицията. Ние ще направим всичко възможно  да спрем този устрем на управляващите”, заяви народният представител. \r\nСтойнев коментира и ситуацията в БСП: „В момента в левицата тече реформа, която бе изцяло подкрепена от Конгреса в неделя със ставането на крака и ръкоплясканията за Корнелия Нинова. Реформата е- всеки да  може да бъде народен представител максимум 3 мандата, лидерът на партията да се избира пряко, а не от ограничен кръг от хора , както и да  има по-голяма независимост на структурите по места. Има хора, които са против тази реформа, нямат нужда от нея. Но тя ще модернизира партията.“", "date": "2019.06.19", "title": "Драгомир Стойнев, БСП: ГЕРБ и ДПС узаконяват корупцията в политиката"}
{"url": "http://www.focus-news.net/news/2019/06/19/2671812/tass-mvnr-na-rusiya-nareche-goloslovni-obvineniyata-za-svalyaneto-na-malayziyskiya-samolet.html", "text": "Твърденията, изразени от Съвместната следствена група (ССГ) относно участието на руски военнослужещи в катастрофата на малайзийския самолет в Украйна през юли 2014 г., са неоснователни обвинения. Това се посочва в изявление, публикувано в сряда от Министерството на външните работи на Руската федерация, цитиран От  TACC \r\n\"Изявленията, изразени от ССГ по време на пресконференция на 19 юни за предполагаемото участие на руски военнослужещи в катастрофата на малайзийския \"Боинг МН17\", не могат да причинят нищо друго, освен съжаление,“ подчертаха от руското МВнР. „За пореден път срещу руската страна се повдигат абсолютно голословни обвинения с цел да дискредитира Руската федерация в очите на международната общност.\" \r\nКакто и при предишните пресконференции на ССГ, подчертаха от министерството на външните работи, и този път \"не бяха демонстрирани конкретни доказателства в подкрепа на такива незаконни изявления\". \r\n\"Очевидно е, че ССГ продължава да бъде ограничена до не съвсем разбираеми аргументи, формулирани включително с подкрепата на съмнителни източници на информация,\" се казва от Руското външно министерство. \"В същото време данните, предоставени на разследването от руската страна, все още са упорито игнорирани.\" \r\nМинистерството решително отхвърли обвиненията на групата, че Руската федерация отказва да сътрудничи напълно. \"От първия ден на трагедията Руската федерация е във висша степен заинтересована от установяването на истината и е готова да окаже пълно съдействие на разследването\", подчертаха от Министерството на външните работи. \"Русия активно сътрудничи с Холандия и предостави цялата налична информация за катастрофата на MН17.\" \r\n\"В рамките на тази работа, руските специализирани агенции са извършили огромно количество безпрецедентна работа\", обясниха от министерството. \"От разсекретяване на данни за руската военна техника и провеждане на комплексен експеримент от страна на\" Алмаз-Антей \", за предаване на първични радарни данни и документация, удостоверяваща идентичността на украинската ракета, която свали малайзийския „Боинг“, както и високоточни прегледи, доказващи фалшифицираните видео материали, на които ССГ разчита в своите заключения. \" \r\nВ допълнение, припомнят от Министерството на външните работи, Русия първоначално предложи да работят заедно. \"Вместо това, международните следователи отстраниха Москва от пълноправно участие в ССГ, като придадоха на руските усилия само малка роля\", се казва в изявлението. \"Те направиха Украйна пълноправен член на ССГ, давайки й възможност да подбира доказателства и да свали от себе си отговорността да не затвори своето въздушно пространство. \" \r\nПри тези обстоятелства руската страна продължава да повдига справедливи въпроси относно качеството на работата на групата. \"Всичко това потвърждава опасенията, които сме изразили и по-рано за пристрастието и едностранчивостта на провежданото разследване“, заявиха от отдела. \r\nНезависимо от това, Руската федерация \"ще продължи да съдейства на разследването, за да се установи истината за смъртта на пътниците от полет MН17, а истинските извършители на инцидента да бъдат справедливо наказани\", казват от Руското външно министерство.  Юлиян Марков", "date": "2019.06.19", "title": "ТАСС: МВнР на Русия нарече “голословни“ обвиненията за свалянето на малайзийския самолет"}
{"url": "http://www.focus-news.net/news/2019/06/19/2671820/burgas-v-hudozhestvena-galeriya-petko-zadgorski-shte-bade-predstavena-i-otkrita-fotoizlozhbata-videniya.html", "text": "На 20 юни (четвъртък), от 18.00 ч., в Бургаската художествена галерия „Петко Задгорски“ ще бъде представена и открита фотоизложбата „Видения“. Това съобщиха от пресцентъра на  Общината . Неин автор е фотографът Александър Иванов, известен с експозицията „360° България“ и фотоалбума „България от птичи поглед“. Представените фотографии показват на пръв поглед несъвместимите реалистични репортажи с абстрактни живописни пейзажи. Снимани са в продължение на 15 години, на различни места, основно в България – село Турия на Сирни заговезни в родния за фотографа Казанлъшки край, Черните езера на Марица Изток, морето и Пирин, до река Вълтава в Прага и далечния Тайланд. Интересен акцент в изложбата са фотографиите със сенки на движещи се хора и мястото им в пространството.", "date": "2019.06.19", "title": "Бургас: В художествена галерия „Петко Задгорски“ ще бъде представена и открита фотоизложбата „Видения“"}
{"url": "http://www.focus-news.net/news/2019/06/19/2671813/parvan-simeonov-sotsiolog-sistemata-za-finansirane-na-partiite-tryabva-da-bade-optimizirana-a-ne-radikalno-promenyana-zaradi-nyakakvi-konyunkturni-polzi.html", "text": "Системата за финансиране на партиите трябва да бъде оптимизирана, а не радикално променяна заради някакви конюнктурни ползи. Това каза в интервю за предаването „Това е България“ на   Радио „Фокус“  социологът Първан Симеонов, изпълнителен директор на социологическа агенция „Галъп интернешънъл“. Според Първан Симеонов българското общество заслужава по-подробен дебат по отношение на финансирането на партиите и не толкова резки движения в системата. „Първоначално БСП постъпи по-скоро рекламно, стъпвайки на разкритията за повече взети от полагащите се пари. ГЕРБ в тази ситуация трябваше да отговори и го направи с радикален ход, който беше оправдан с резултата от референдума преди близо 3 години. На свой ред ДПС, в негодуванието си, подхвърли идеи за нула лева субсидия и настана популистка надпревара между трите основни партии, която завършва с глупост. Това е възможно най-нелепият начин да се обсъжда един толкова важен въпрос, какъвто е финансирането на партиите – с резки движения, с опити за рекламна изгода и позициониране, екзотични ходове, детински тропания с крак“, допълни социологът. Първан Симеонов каза още, че финансирането на политическите партии е важна за обществото ни тема и политическият елит заслужава сериозно порицание за това, което прави, особено управляващите и ДПС, които са двигатели на този разговор. \r\nЦоня СЪБЧЕВА", "date": "2019.06.19", "title": "Първан Симеонов, социолог: Системата за финансиране на партиите трябва да бъде оптимизирана, а не радикално променяна заради някакви конюнктурни ползи"}
{"url": "http://www.focus-news.net/news/2019/06/19/2671825/varna-otkriha-edinadesetoto-izdanie-na-natsionalniya-sabor-na-chitalishtata-v-byala.html", "text": "За единадесета поредна година Община Бяла и Народно читалище „Пробуда – 1928“ са домакини на едно от най-големите събития за самодейни колективи – Националния събор на читалищата. Това съобщават от пресцентъра на  Общината . Съборът бе открит на 18 юни и ще продължи до 22 юни (събота).  \r\nВ четвъртък програмата започва от 19.00 часа, а в петък и събота поради големия интерес началото е изместено в 18.30 часа. \r\nНад 1200 самодейци ще се изявят на централния площад в град Бяла. Изявите са толкова разнообразни, колкото е читалищното дело. В рамките на петте концертни вечери публиката ще има възможност да се наслади на вокални групи за стари градски и естрадни песни, колективи за автентичен и обработен фолклор, театрални колективи, фолклорни танцови формации от всички възрасти, мажоретни състави, кукери и още много други. \r\nНационалният събор на читалищата няма конкурсен характер. Всяко читалище получава плакет със символа на Събора за спомен, за всяка група или индивидуален участник са изготвени грамоти. Най-атрактивните изпълнения могат да спечелят златен медал, а след приключване на събитието едно от всички читалища ще бъде носител на специалната „Награда на кмета на Община Бяла“. \r\nОрганизаторите предоставят още една възможност за изява с участие в изложението „Произведено в България – читалища“. Читалищата подреждат предмети изработени от сръчните ръце на самодейците. През годините са представяни красиви картини, сувенири и предмети изработени с различни техники от приложното изкуство, плетива и традиционни български шевици. \r\nДнес ще се проведе експертна среща между секретарите на читалищата и представител от Министерство на културата, на която ще бъдат обсъдени актуални читалищни теми и проблеми. Участниците в ежегодната среща я отчитат за изключително полезна, защото тя им дава възможност не само за актуализиране на информацията относно програми на Министерството и възможности за финансиране на проекти, но и за обмяна на ценен опит и идеи. \r\nОрганизаторите споделят, че в началото преди 11 години не са вярвали, че Националният събор на читалищата ще се превърне в една от най-мащабните прояви на самодейното изкуство не само по Черноморието, но и в цялата страна. Всяка година прииждат нови участници от всички краища на България, с тях се завръщат и стари участници, които допринасят за колорита на концертната програма.", "date": "2019.06.19", "title": "Варна: Откриха единадесетото издание на Националния събор на читалищата в Бяла"}
{"url": "http://www.focus-news.net/news/2019/06/19/2671817/burgas-3621-uchenitsi-sa-se-yavili-na-vanshnoto-otsenyavane-po-matematika-sled-vii-klas-v-oblastta.html", "text": "3621 ученици са се явили на външното оценяване по математика след VII клас в област Бургас. Това съобщи за  Радио „Фокус“ – Бургас  инж. Виолета Илиева, началник на Регионално управление на образованието – Бургас. По думите й няколко от децата, завършили 7-ми клас, не са се явили на изпита. По справка на Регионалното управление на образованието това са деца, които са се явили на национални олимпиади и оценката олимпиадата им се зачита за оценка от национално външно оценяване.  \r\n„Всички явили се ученици днес бяха разпределени в 298 зали, а самото външно оценяване по математика бе организирано и се проведе в 105 училища. Отново изпитът, както по български език и литература, премина в две части. Първата част бе 60 минути, с 30 минути удължена за деца със специални образователни потребности (СОП), а втората част - с продължителност 90 минути, като там децата със СОП имаха възможността да увеличат времето си за писане до 50 минути“, каза още Илиева и уточни, че за всичките 14 заявени деца със СОП са били организирани 14 зали с консултанти и квестори, които са се грижили те също да полокажат своите знания. По думите на Виолета Илиева няма регистрирани случаи на преписване или на други нерегламентирани действия.  \r\n„Изпитът вече от 10 години се провежда по тази организация, както националното външно оценяване, така и държавните зрелостни изпити, така че директорите и учителите са свикнали с цялостна организация и към момента няма подадени сигнали за преписвания и анулирания на работите“, посочи началникът на Регионалното управление на образованието в Бургас. \r\nДеница ДИМИТРОВА", "date": "2019.06.19", "title": "Бургас: 3621 ученици са се явили на външното оценяване по математика след VII клас в областта"}
{"url": "http://www.focus-news.net/news/2019/06/19/2671821/rumyana-glavcheva-ekspert-seizmolog-dopisen-chlen-na-bani.html", "text": "Земетресението от 16 юни новозеландско време (15 юни универсално време) с магнитуд 7.2, станало в района на островите Кермадек, е последвано от седем силни земетресения с магнитуд 5.5 и по-голям. Само днес, сряда, активираното пространство е произвело 7 труса в магнитуден диапазон 5.0-6.5 според Европейския и Американския сеизмологични центрове. Впрочем, земетресението в 20:01 локално време (тази сутрин в 10:01 у нас) с магнитуд 6.5 е засега най-силният вторичен трус. Три от земетресенията са между 11 и 12 ч местно време, а други три – по едно събитие на час в ранната утрин. Днешният ден е подчертано сеизмично продуктивен, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nПродължаващата сеизмична активност би могла да се сравни с предходни подобни прояви в същия регион. Единствена подходяща серия от земетресения в каталога на Европейския център е тази от юни 2014 година. Реализирана е на около 100 км в север-североизточна посока от настоящата активност. Серията тогава е с максимален магнитуд 6.8 и е твърде кратковременна; активирани са дълбочините до 30 км под океанската повърхност. Силните земетресения в съвкупността  – тези с магнитуд 5.5 и по-голям  – приключват за около 50 чáса; две от събитията са с магнитуди 6.3 и 6.5 и се реализират за по-малко от 50 минути (47 мин).  \r\nЗеметръсната серия, чието начало е на 16 юни т.г. с магнитуд 7.2, продължава вече четвърто денонощие. Трусовете с магнитуд 5.5 и по-голям сега се зараждат в почти същия дълбочинен интервал- до 35 км. Епицентрите им са в район с размери 130 на 85 км с издълженост по протежение на зоната Тонга-Кермадек. Това е зона на субдукция, която се простира на приблизително 2500 км в север-североизточна посока от големия Северен остров на Нова Зеландия през островите Кермадек и Тонга до района на Самоа. В сега активирания район Тихоокеанската плоча се придвижва на запад спрямо Австралийската със скорост 6 сантиметра в година, потъвайки под Австралийската. Тези обстоятелства предопределят високо ниво на сеизмична активност в района. През последните 50 години над 150 земетресения с магнитуд 6 и по-голям са регистрирани на разстояния до 250 км от земетресението с магнитуд 7.2, станало на 15 юни. Най-силното между тях е с магнитуд 7.6 сутринта на 7 юли 2011 с епицентър около 230 км североизточно. Смята се, че този трус образува дублет със земетресение с магнитуд 7.4, станало на по-голяма дълбочина през октомври същата година. Както и сега, през 2011 г няма причинени щети и човешки загуби.", "date": "2019.06.19", "title": "Румяна Главчева, експерт-сеизмолог, дописен член на БАНИ: Четвърто денонощие продължава земетръсната активност в региона на острови Кермадек"}
{"url": "http://www.focus-news.net/news/2019/06/19/2671824/sport-uefa-promeni-domakinstvoto-na-levski-v-liga-evropa.html", "text": "Футбол: Съгласно жребия, изтеглен във вторник, \"сините\" трябваше да са домакини в първата среща на 11 юли. С промяната на Европейската футболна централа, мачът на \"Герена\" се премества на 18 юли, а седмица по-рано ще Левски ще гостува в Словакия.  \r\nНе се уточняват причините за наложилата се промяна, но най-вероятно е заради струпването на мачове в София по същото време. Тогава в Лига Европа играят ЦСКА и черногорския Титоград.", "date": "2019.06.19", "title": "Спорт: УЕФА промени домакинството на Левски в Лига Европа"}
{"url": "http://www.focus-news.net/news/2019/06/19/2671823/moskovskiy-komsomolets-medeniyat-mesets-na-prezidenta-zelenski-pokaza-negovite-slabosti.html", "text": "„Меденият месец“ на президента Зеленски показа неговите слабости, пише руският вестник  “Московский Комсомолец“ . \r\nМинали са един месец, откакто Владимир Зеленски, който спечели изборите в Украйна, бе официално представен с президентския боздуган (част от церемонията по встъпване в длъжност – бел.ред.). В продължение на 30 дни той успя да разпусне парламента, да освободи всички губернатори и да направи куп противоречиви изявления. Както каза руският президент Владимир Путин, човек се нуждае от много време, за да разбере какви задачи стоят пред длъжността държавен глава. Но ситуацията в Украйна не толерира забавяне, защото според самия Зеленски украинците не искат да умрат още 5 години, за да сложат край на конфликта в източната част на страната. \r\nОще в навечерието на встъпването в длъжност на Зеленски стана ясно, че напускащите власти ще направят всичко възможно, за да превърнат управлението на новия държавен глава в  \"мъчение\". До неотдавна те се опитваха да отложат датата, на която президентът влезе в длъжност, като се чудеха какво би било по-добре за тях: предсрочни или редовни парламентарни избори. След встъпването в длъжност, мнозинството във Върховната Рада, което все още е съставено от представители на Народния фронт и Блока Петро Порошенко, започна да блокира всички предложения на Зеленски - от уволнение на членове на правителството до закона за импийчмънт на президента и незаконно обогатяване. Дори министрите, които сами изразиха такова желание, не можеха да подадат оставка, - министърът на външните работи Павел Климкин и премиерът Владимир Гройсман. Ръководителят на СБУ Василий Грицак също не можеше да подаде оставка поради позицията на парламента, така че той просто отиде на почивка, оставяйки на мястото си Иван Баканов, приятел на Зеленски. \r\nПри формирането на президентската администрация на Украйна, Зеленски нямаше проблеми, но дори и там не мина без скандал. Андрей Богдан стана ръководител на президентската администрация. Някой го нарича един от най-добрите адвокати в Украйна, а някой - марионетка на олигарха Игор Коломойски, чиито интереси адвокатът е представлявал през последните няколко години. Връзката между Коломойски и Зеленски стана обект на специално внимание от отборa на Порошенко дори по време на втория тур на президентските избори. Първо, хумористичната програма „Квартал-95” на Зеленски се излъчва по телевизионния канал на олигарха, а второ, веднага след победата му, Коломойски се завърна в Украйна от Израел, където бе принуден да избяга от преследването на Порошенко. Сега, след като един от най-богатите хора в Украйна не крие желанието си да си възвърне контрола над Приватбанк и да финансира всички политически сили, които ще се борят с бившите власти. \r\nНа този фон екипът на Порошенко заяви, че Богдан не може да стане ръководител на президентската администрация, тъй като позицията попада в обхвата на закона за лустрацията и той е работил в правителството на Микола Азаров при президента Виктор Янукович. Но Зеленски заяви своята готовност да преразгледа скандалния закон за съответствие с Конституцията на Украйна, а критиците затихнаха. \r\nДруг удар за наследството на Порошенко е връщането в Украйна на бившия президент на Грузия и губернатор на Одеска област Михаил Саакашвили. Зеленски реши, че врагът на предишния президент е бил несправедливо обиден, като е отнет паспорта му и му разреши да се върне в Киев. Неугасимият \"Михо\" отлетя в столицата на Украйна още на следващия ден след постановлението на новия глава на страната за връщането на неговото гражданство. \r\nА какво да кажем за изборните обещания на новия президент? Зеленски дойде на власт под лозунга на обединена и неделима република, в която всеки ще живее мирно и хармонично. Оставяйки изцяло на позициите на евроинтегратор и привърженик на влизането на Киев в НАТО, Зеленски подчерта, че руско-говорящите жители на страната са ценни за него, а населението на самопровъзгласената ДНР и ЛНР няма да се възприема като враг. Въпреки това, още във втория тур към бъдещия президент започна да се появяват въпроси за Донбас. От една страна, той каза, че веднага ще спре войната, но от друга страна отказа да се ангажира в диалог с Донецк и Луганск. Това противоречие ескалира след встъпването в длъжност. \r\nНапример, пътуването на Зеленски към Донбас предизвика много шум. За разлика от Порошенко, който винаги е ходил на първа линия в униформа, новият президент е облечен в цивилни дрехи. Той обаче никога не се е срещал с никое от цивилните, дори широко разпространените изявления се отнасяли само до войници, които \"защитават Украйна от врага\". След това, Леонид Кучма бе върнат в контактната група в Минск, която веднага заяви желанието си да вдигне икономическата блокада от Донбас и да подпише споразумение за предотвратяване ответни обстрели. Но седмица по-късно всички надежди са били погребани при предварителните условия: в ДНР и ЛНР рублата трябва да бъде изоставена и всички национализирани предприятия трябва да бъдат върнати на украинските собственици. Очевидно е, че самопровъзгласените републики могат да отидат на това само след изпълнението на политическата част от минските споразумения, но за това Киев трябва да влезе в директен диалог с Донецк и Луганск ... \r\nТази седмица в Париж Зеленски отново подчерта, че не е готов за преговори с “сепаратистите”. Президентът на Украйна говори за това по време на среща с френския президент Еманюел Макрон. Освен това, френският лидер първоначално смяташе, че украинският му колега иска да започне диалог със своите територии, но той отхвърли това. Освен това, дори за среща в нормандски формат, според Зеленски, трябва да бъдат изпълнени предпоставките: освобождаването на всички украински пленници и политически затворници в Русия и Донбас, прекратяване на огъня и т.н. Като се има предвид, че Украйна търси завръщането у дома, например, на „кримският терорист” Олег Сенцов и освобождаването на десетки кримски татари, осъдени за членство в Хизб ут-Тахрир, забранено в Русия, мисията изглежда невъзможна. \r\nСега от Зеленски не трябва да се очакват драстични стъпки по Донбас или по отношение на Русия. През юли ще се проведат предсрочни избори за Върховната Рада, в които партията „Слуга на народа” ще спечели. Нейният рейтинг нараства поради факта, че Зеленски използва най-опростената реторика. В допълнение, Украйна вече има партия, която подкрепя диалога с Русия, ДНР и ЛНР, това е „опозиционната платформа - за живот”. На „Слуга на народа“ е просто нерентабилно да се конкурира с нея на тази платформа, тъй като тогава президентската партия ще загуби гласовете на други социални групи ”, обяснява Андрей Бузаров, член на Обществената камара в Министерството на външните работи на Украйна за „Московский Комсомолец“. \r\nКато се има предвид, че Украйна е парламентарно-президентска република, а във Върховната Рада Зеленски все още няма собствена партия, той наистина няма пълна власт. Въпреки това, според Центъра за социален мониторинг, неговата \"Слуга на народа\" вече се радва на подкрепа от 47,5% от избирателите. „Опозиционната платформа“ е на второ място (11%), \"Батькивщина\" на Юлия Тимошенко се нарежда на трето място (8,7%), четвъртата е „Европейска солидарност“ на Петро Порошенко (8.3%). Останалите партии изобщо няма да преминат в следващия парламент, смятат социолозите. В Донбас обаче хората са скептични по отношение на перспективата за пробив в прилагането на споразуменията в Минск дори след парламентарни избори. \r\n„След победата на Зеленски на президентските избори и завръщането на Кучма в украинската група за преговори почти нищо не се е променило. Първо, за украинските преговарящи се оказа много трудно да се измъкнат от реториката на Порошенко. Те полагат големи усилия за себе си, за да спрат да крещят за \"руската окупация на Донбас\", но като цяло изпълненията са станали малко по-лоялни. И, връщайки се в Украйна, Кучма все още е принуден да се извинява, за да говори за вдигане на блокадата и т.н. Това означава, че същността на случващото се не се е променила ”, каза за„ МК ”официален представител на ЛНР в политическата група в разговорите в Минск. „Например, от септември 2016 г. изискваме изтегляне на войски. Пряко с Кучма е направен още един опит да се започне този процес в Станица Луганская на 10 юни 2019 година. \r\nНо украинската страна наруши предварителното изискване за запазване на седемдневното примирие в региона за 80-ия път. В резултат на това доверие в обещанията на Киев ние нямаме и не сме имали. Вече са преминали 110 срещи на контактната група в Минск. През това време общувахме с различни тонове, включително ДНР и ЛНР предложиха на украинската страна 18 варианта документи за специалния статут на Донбас, Закона за амнистията, промени в Конституцията, избирателно законодателство и т.н. В отговор, от 2015 г., Киев не е направил нито едно писмено предложение. \" \r\nДосега украинският президент Зеленски остава по-скоро шоумен, отколкото политик. Новият държавен глава много обича фигуративните изказвания и не разбира, че думите му могат да бъдат разбрани погрешно както вътре, така и извън страната. Например, той прогнозира смъртта на \"имперската Русия\", след което демокрацията трябва да дойде във всички краища на постсъветското пространство. \r\nПо принцип за първи месец Зеленски би могъл да направи малко повече, като се има предвид, че по време на изборната надпревара той се позиционира като „президент на мира”. Разбира се, той няма контрол над Върховната Рада, но Съветът за национална сигурност и Службата за сигурност на Украйна са подчинени на него. Мнозина очакват, че той бързо ще отмени решенията на Порошенко, но това не се случва. Вместо това той се държи като участник в третия кръг на президентските избори - избягва окончателните решения, концентрира се върху символичните форми и т.н.  Юлиян Марков", "date": "2019.06.19", "title": "„Московский Комсомолец“: „Меденият месец“ на президента Зеленски показа неговите слабости"}
{"url": "http://www.focus-news.net/news/2019/06/19/2671822/vidin-narodno-chitalishte-svetal-den-2009-postavi-final-na-uchebnata-si-godina-s-kontsert-na-svoite-sastavi-i-grupi.html", "text": "Народно читалище „Светъл ден - 2009“ постави финал на учебната си година с концерт на своите състави и групи, съобщиха за  Радио „Фокус“ – Видин  от общината. Проявата се състоя на 18 юни на откритата сцена пред Художествената галерия в Крайдунавския парк. Официален гост бе заместник-кметът на Община Видин Венци Пасков, който откри събитието и приветства участниците. Той връчи поздравителен адрес от името на кмета на Община Видин  Огнян Ценков на Йоанна Ванкова –  ръководител на школата по народни танци към читалището. „Всички вие доказвате, че и днес българският фолклор, култура и изкуство се радват на особена почит в обществото. Пожелавам ви да продължавате със същия ентусиазъм да работите за запазване и популяризиране на хубавите народни песни и танци и да останете вдъхновени продължители на читалищното дело“ – пише в адреса. Пасков пожела на самодейците и техните ръководители да бъдат здрави, изпълнени с нови мечти и да радват зрителите с талантливите си изпълнения. Грамоти за принос в развитието на танцовото изкуство в град Видин и за спечелени отличия в национални фестивали и конкурси, бяха връчени на трима читалищни дейци: Веселина Веселинова, Веселин Василев и Мартин Ваков. В НЧ „Светъл ден-2009“ провеждат заниманията си четири танцови формации с общо 90 деца на възраст от 5 до 18 години. Годишният концерт протече при голям интерес и публиката аплодира силно представянето на фолклорните състави на читалището.", "date": "2019.06.19", "title": "Видин: Народно читалище „Светъл ден-2009“ постави финал на учебната си  година с концерт на своите състави и групи"}
{"url": "http://www.focus-news.net/news/2019/06/19/2671841/plovdiv-10-novi-peyki-sa-postaveni-po-severniya-bryag-na-reka-maritsa-v-grada.html", "text": "10 нови пейки са поставени по северния бряг на река Марица в Пловдив. Това съобщиха за  Радио „Фокус“ – Пловдив  от администрацията на район „Северен”. Пейките са поставени в участъка между ул.„Тимок” и ул.„Луда Яна” и са с изглед към реката, за да могат гражданите да се наслаждават на прекрасния ѝ пейзаж, както и на нейните водни обитатели. \r\nПейките са поставени по желанието на живущи в района, като са закупени със средства на районната администрация и са поставени със съдействието на ОП „Градини и паркове”. До края на седмицата ще бъдат поставени и кошчета за отпадъци.", "date": "2019.06.19", "title": "Пловдив: 10 нови пейки са поставени по северния бряг на река Марица в града"}
{"url": "http://www.focus-news.net/news/2019/06/19/2671847/sport-sinat-na-armen-nazaryan-specheli-evropeyska-titla-za-kadeti-za-vtora-poredna-godina.html", "text": "Борба: Синът на Армен Назрян, Едмонд Назарян, триумфира с европейската титла за втора поредна година.  На първенството за кадети в италианския град Фаенца националът победи турчина Барис Ербек с технически туш 10:0 за 2,38 минути в категория до 51 кг на класическия стил.  През 2018-а Назарян спечели златото в по-долната категория до 45 кг. Той има още бронз от световното и младежките олимпийски игри в Буенос Айрес през миналата година. В категория до 45 кг Мирослав Емилов се пребори за бронза, като в малкия финал надделя над Каспарс Бондаренко (Латвия) с 4:2.", "date": "2019.06.19", "title": "Спорт: Синът на Армен Назарян спечели европейска титла за кадети за втора поредна година"}
{"url": "http://www.focus-news.net/news/2019/06/19/2671845/global-times-politikata-za-maksimalen-natisk-na-sasht-zastrashava-stabilnostta-na-koreyskiya-poluostrov.html", "text": "Диалогът и консултациите следва да продължат с ядрената проблематика на Корейския полуостров към мирно уреждане на спорове. Максималният натиск на Вашингтон върху Северна Корея няма да помогне да се намери решение, пише китайското англоезично издание  Global Times . \r\nСАЩ са спрели доставките на гориво за Северна Корея, твърдейки, че страната е \"превишила годишния си таван за 2019 г.\", съобщи AFP в сряда. Информацията обаче все още не е потвърдена. Ходът на САЩ несъмнено застрашава предишните усилия за облекчаване на ситуацията. \r\nЛидерите на Северна Корея и САЩ проведоха срещи на върха през юни миналата година и февруари тази година. Въпреки че не можаха да постигнат консенсус по време на втората си среща в Ханой, Виетнам през февруари, усилията им бяха на прав път, който отговаряше на интересите на двете страни. \r\nСега САЩ настояват за максимален натиск чрез санкции срещу Северна Корея. Това отново ще усложни ситуацията. \r\nРезолюцията на Съвета за сигурност на ООН е отправна точка за облекчаване на напрежението. Това трябва да бъде метод за насърчаване на регионалната стабилност, а не средство за Вашингтон да оказва натиск върху Пхенян. Внезапната инициатива на САЩ за максимизиране на санкциите, въпреки стабилността на полуострова и в Североизточна Азия, е вредна за процеса на денуклеаризация. AFP цитира дипломатически източници, според които Китай и Русия са блокирали инициативата на САЩ. След разговори с президента Си Дзинпин, който посети Русия в началото на юни, руският президент Владимир Путин е заявил: \"Ние изхождаме от предпоставката, че няма, нито може да има алтернатива на мирното, политическо и дипломатическо уреждане проблемите в региона, включително ядрения въпрос. \" \r\nСАЩ създават напрежение, което безотговорно води до обрати в преговорите. Говорител на Севернокорейското министерство на външните работи заяви на 4 юни, \"Ако САЩ бяха направили нещо , за да се справят с проблемите на базата на сериозна позиция и искрено отношение към прилагането на съвместната декларация на КНДР и САЩ, по въпроса за денуклеаризацията на полуострова можеше да се наблюдава голям напредък. \r\nКато близък съсед на Северна Корея, Китай винаги е подкрепял усилията за разрешаване на ядрения въпрос чрез мирни средства и е готов да предложи хуманитарна помощ, за да помогне на хората да преодолеят трудностите. Това е в съответствие с хуманитарния дух. \r\nВашингтон трябва да запази сдържаност и да възобнови диалога с Пхенян, вместо да ескалира антагонизма. САЩ трябва да показват повече искреност, вместо да демонстрира своята сила. \r\nМоже да се наложи Вашингтон да разгледа съвета на Сеул. На 12 юни президентът на Южна Корея Луна Дже-ин призова за \"възможно най-скорошна среща на лидерите на Северна Корея и САЩ\", преди тяхното желание за диалог да отслабне поради продължителния застой. \r\nАко САЩ не знаят как да преодолеят безизходицата, тогава освобождаването на севернокорейския товарен кораб Wise Honest, който е задържан, може да бъде начало за възстановяване на инерцията за диалог, заяви в петък специалният съветник на президента Мун за външни работи и национална сигурност Мун Чун-ин.  Юлиян Марков", "date": "2019.06.19", "title": "Global Times: Политиката за максимален натиск на САЩ застрашава стабилността на Корейския полуостров"}
{"url": "http://www.focus-news.net/news/2019/06/19/2671848/pazardzhik-obshtina-panagyurishte-osiguryava-leten-lager-za-uchenitsite.html", "text": "В летния ученически лагер в село Панагюрски колонии през тази година ще има три смени, съобщи за  Радио „Фокус“ – Пазарджик  Радка Костуркова от общинската администрация.  Тя уточни, че общинската база „Ученически лагер“ ще отвори врати на 1 юли 2019 година, когато ще започне първата лагерна смяна под мотото „С усмивка и бодрост ние спортуваме, рисуваме и творим сред природата“. Тя ще бъде с продължителност 10 дни – до 10.07.2019 година (включително). Началник на първата лагерна смяна ще бъде Невенка Врагова-Гоешкова. „Програмата на първа лагерна смяна включва дейности, насочени към усъвършенстване на двигателната култура на децата и учениците, опознаването и опазването на природата, умения за общуване и взаимно уважение. Втората лагерна смяна, която ще бъде в периода 15.07.2019 година – 24.07.2019 година (включително), е с наименование „Сред природата – здрави, бодри, вдъхновени“. Тя включва разнообразни дейности, въздействащи върху физическото здраве на децата и личностното им израстване в посока формиране на уважение и любов към природата, толерантност към другите, чувство на отговорност и умения за работа в екип. Началник на втора лагерна смяна ще бъде Маргарита Паланкалиева, учител в ОУ „Проф. Марин Дринов”. Третата смяна в общинската база „Ученически лагер“ в село Панагюрски колонни ще се проведе от 29.07.2019 година – 07.08.2019 година (включително). Началник смяна ще бъде Мария Бензарова – учител по хореография. Мотото е „Лятна спортно-танцова академия в планината“. Трета  лагерна смяна е насочена към много спортни състезания, турнири, туризъм, развиване и усъвършенстване на екипната работа. Записването за всяка смяна се извършва от началниците на лагерните смени. Броят на лагеруващите в трите лагерни смени е до 200″, допълни Костуркова. \r\nВаня НИКОЛОВА", "date": "2019.06.19", "title": "Пазарджик: Община Панагюрище осигурява летен лагер за учениците"}
{"url": "http://www.focus-news.net/news/2019/06/19/2671846/veliko-tarnovo-za-shestnadeseta-poredna-godina-otbelyazvame-enyovden-na-samovodskata-charshiya-v-grada.html", "text": "Отбелязване на Еньовден на Самоводската чаршия в старата столица подготвят за шестнадесети пореден път от Общинската туристическа агенция „Царевград Търнов“. Владислава Андреева, отговаряща за връзки с обществеността в институцията припомни за  Радио „Фокус“ – Велико Търново , че празникът по традиция ще се проведе на 24 юни, като през тази година датата се пада в понеделник. Според народните  традиции Денят на лятното слънцестоене стоене, лечебните билки и прастарите магическите обреди, ще започне с ранно сутрешно бране на росни билки. Еньовският поход за лечебни и благоуханни треви,  в който ще включи групата за активни упражнения и здраве TarnovoRuns, ще тръгне в 6.00 часа от площад  „Цар Асен I“. Празникът на Самоводската чаршията ще е от 10.00 часа, а кулминацията ще е ритуалното минаване за здраве през венец, в който са вплетени 77 билки.  След това Улицата на занаятите ще се огласи от народна музика и ще започне Еньовденска хоротека, която ще води Райчо Димитров от Школа за български народни танци „Сръчница“. \r\nВ празничния ден на Самоводската чаршия ще се предлагат различни билкови и лечебни храни. \r\nЛуиза ТРАНЧЕВА", "date": "2019.06.19", "title": "Велико Търново: За шестнадесета поредна година отбелязваме Еньовден на Самоводската чаршия в града"}
{"url": "http://www.focus-news.net/news/2019/06/19/2671843/nimh-gradushka-s-diametar-5-mm-e-padnala-na-vrah-botev.html", "text": "Градушка с диаметър 5 мм е паднала на връх Ботев. Това съобщи за  Агенция „Фокус”  дежурният синоптик от  Националния институт по метеорология и хидрология (НИМХ) . Най-голямо количество дъжд е отчетено в Монтана – 45 л./кв. м. Следват Черни връх с 19 л./кв. м и връх Мусала – 15 л./кв. м. Най-високи температури днес са измерени в Свищов, Добрич и Елхово – 32 градуса.  \r\nТеодора ПАТРОНОВА", "date": "2019.06.19", "title": "НИМХ: Градушка с диаметър 5 мм е паднала на връх Ботев"}
{"url": "http://www.focus-news.net/news/2019/06/19/2671844/afp-rusiya-i-kitay-sa-blokirali-usiliyata-na-sasht-da-sprat-petrolnite-dostavki-za-severna-koreya.html", "text": "Във вторник Русия и Китай блокираха американска инициатива, която имаше за цел да спре доставките на гориво за Северна Корея, която Вашингтон обвинява, че е превишила годишния си таван за 2019 г., казаха дипломатически източници, цитирани от  AFP . \r\nМосква и Пекин заявиха, че е необходимо повече време за проучване на искането на САЩ, което е подкрепено от 25 членове на ООН, включително Япония, Франция и Германия, според същите източници. \r\nПреди седмица Съединените щати, в доклад, обвиниха Северна Корея, че е нарушила тавана на ООН за вноса на горива, като е осъществил десетки трансфери от кораб до кораб. \r\nОграничението за вноса на горива е сред поредица от строги санкции, приети от Съвета за сигурност на ООН в отговор на балистичните ракети и ядрените опити на Северна Корея. \r\nСъединените щати настояват, че \"максималният натиск\" от санкциите трябва да остане върху Северна Корея, докато не се съгласи да прекрати своята програма за оръжия. \r\nВашингтон е поискал от Комитета по санкциите на Организацията на обединените нации да постанови, че годишният таван от 500 000 барела е превишен и да нареди на всички страни да спрат доставките на горива.  Юлиян Марков", "date": "2019.06.19", "title": "АFP: Русия и Китай са блокирали усилията на САЩ да спрат петролните доставки за Северна Корея"}
{"url": "http://www.focus-news.net/news/2019/06/19/2671849/kyustendil-turisticheskoto-druzhestvo-shte-se-vklyuchi-v-mezhdunarodno-izkachvane-na-vrah-ruy.html", "text": "Туристическото дружество в Кюстендил ще се включи в международно изкачване на връх Руй. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. Изкачването ще се проведе на 22 юни. Тръгването на кюстедилските туристи ще бъде в 7.30 часа от паркинга при Общински драматичен театър. Десето юбилейно международно туристическо изкачване на връх Руй е под мотото „Десетилетие приятелство”. Проявата е съвместна инициатива на туристическата организация на сръбската община Бабушница, туристически клубове от Сърбия и България, както и общинските администрации на Бабушница и Трън. Предвижда се походът от българска страна да започне от трънското село Забел. \r\nВенцеслав ИЛЧЕВ", "date": "2019.06.19", "title": "Кюстендил: Туристическото дружество ще се включи в международно изкачване на връх Руй"}
{"url": "http://www.focus-news.net/news/2019/06/19/2671842/valeri-simeonov-s-promenite-v-zakona-za-zashtita-ot-shuma-v-okolnata-sreda-organite-na-mvr-se-zadalzhavat-da-reagirat-pri-vseki-signal-za-narushavane-na-noshtnata-tishina.html", "text": "С приетите окончателни промени в Закона за защита от шума в околната среда органите на МВР се задължават да реагират при всеки сигнал за нарушаване на нощната тишина. Това каза в интервю за предаването „Това е България“ на Радио „Фокус“ лидерът на НФСБ Валери Симеонов. Той посочи, че законът ще сложи край на безобразията с шума в страната. „Приетия закон, с който се гордея, е постигнат след година и половина блъскане. Не само се дава пълна свобода, а се задължават органите на МВР без да търсят съдействие на институция да отидат и да разпоредят незабавно прекратяване на озвучаването в заведението или ако това не бъде направено, веднага да запечатат обекта за три дни. Те не просто имат това право, те са задължени да го правят. Препоръчвам на всички български граждани, които са жертви на този шумов терор, да не стискат зъби, а да сигнализират за всички случаи на нарушаване на нощната тишина между 23.00 и 8.00 часа“, добави Валери Симеонов. Той уточни, че освен затваряне на обектите е предвидена санкция и за конфискуване на озвучителните уредби. „Вече имаме закон, с който България може да се гордее. България се нарежда между първите държави в Европа с такъв закон“, добави Валери Симеонов. Той обясни, че след подаване на сигнала на тел. 112, той се препраща до съответното полицейско управление, към което попада източникът на шумово замърсяване. Дежурният полицай е длъжен да извърши незабавно разпореждане, уточни лидерът на НФСБ. Валери Симеонов подчерта, че за дневния шум също има регламент, който е опростен и усъвършенстван.  \r\nЦоня СЪБЧЕВА", "date": "2019.06.19", "title": "Валери Симеонов: С промените в Закона за защита от шума в околната среда органите на МВР се задължават да реагират при всеки сигнал за нарушаване на нощната тишина"}
{"url": "http://www.focus-news.net/news/2019/06/19/2671854/the-guardian-rori-styuart-otpadna-ot-nadprevarata-za-lider-na-torite.html", "text": "Рори Стюарт отпадна от надпреварата за лидерство на консерваторите, след като загуби 10 гласа след третото гласуване, предизвиквайки спекулациите на депутатите, че привърженици на Борис Джонсън може би са принуждавали колегите си да гласуват за аутсайдера, за да помогнат да се елиминира неговият съперник Доминик Рааб, пише британския вестник  The Guardian . \r\nСтюарт бе прескочен от Саджид Джавид, който увеличи подкрепата си с пет гласа, за да остане в състезанието. Екипът на вътрешния министър настояваше, че инерцията е с него, след като победеният му съперник се е представил по-слабо в телевизионните дебати във вторник вечерта. \r\nЕдин бивш министър от кабинета е отрекъл, че Рааб е станал жертва на заговор, но призна, че дясната ръка на Джонсън, Гавин Уилямсън, може да е „притиснал няколко слаби души, за да промени техните намерения“, за да бъде изместен бившия министър на Брекзит от състезанието. \r\nСтюарт каза, че няма да гадае как е загубил гласуването. „Може да се случват всякакви неща в странни тайни вотове“, каза той. \"Но в крайна сметка въпросът за страната ни е по-голям от това.\" \r\nУилямсън, бивш министър на отбраната и лидер на парламентарната група на Торите, е един от ключовите действащи лица в кампанията на Джонсън. \r\nВ третия кръг на гласуването в сряда Джонсън значително увеличи подкрепата си на 143 гласа, което е почти три пъти повече от броя на най-близките му съперници Джеръми Хънт (54) и Майкъл Гоув (51). Саджид Джавид има 38 гласа, а Рори Стюарт, които бе елиминиран събра 27 гласа.  Юлиян Марков", "date": "2019.06.19", "title": "The Guardian: Рори Стюарт отпадна от надпреварата за лидер на Торите"}
{"url": "http://www.focus-news.net/news/2019/06/19/2671853/sofiya-spetsializiran-ekip-ot-suhopatnite-voyski-izvarshi-razuznavane-i-transportirane-na-dva-boepripasa-otkriti-v-razlichni-rayoni-na-grada.html", "text": "Военнослужещи от военно формирование 28 610 – Горна баня тази вечер извършиха разузнаване и транспортиране на два боеприпаса, открити в различни райони на София. Това съобщиха от пресцентъра на   Министерството на отбраната . Единият е намерен в 15.40 часа при извършване на ремонтни дейности в мазе на частен дом на ул. „Юрий Венелин“ № 8. При направения оглед военните специалисти са установили, че това е 45 мм бронебоен снаряд.  Вторият боеприпас – 152 мм артилерийски осколъчен снаряд без взривател, е открит в 16.55 часа в гориста местност до ул. „Месечина“ в ж.к. „Овча купел“.  До пристигането на специализирания екип от Сухопътните войски районите, в които са намерени боеприпасите, са били охранявани от служители на МВР. Военнослужещите, под ръководството на капитан Петър Трайков, са извършили разузнаване на откритите боеприпаси и са ги транспортирали за последващо унищожение в безопасен район.", "date": "2019.06.19", "title": "София: Специализиран екип от Сухопътните войски извърши разузнаване и транспортиране на два боеприпаса, открити в различни райони на града"}
{"url": "http://www.focus-news.net/news/2019/06/19/2671851/sport-machat-na-grigor-dimitrov-e-otlozhen-za-chetvartak-ot-1300-chasa-balgarsko-vreme.html", "text": "Тенис: Отново дъждът над Лондон се оказа причина двубоят на българина срещу Феликс Оже-Алиасим да бъде преместен за четвъртък. Това значи, че по всяка вероятност при евентуална победа, Димитров ще трябва да играе и втори мач през деня, ако разбира се, времето го позволи. Отложен за четвъртък е и двубоят между Ник Кириос и Роберто Карбайес Баена, който ще определи съперникът на Григор за втори кръг. Организаторите взеха решение мачовете в четвъртък да започнат по-рано - в 13 часа българско време.", "date": "2019.06.19", "title": "Спорт: Мачът на Григор Димитров е отложен за четвъртък от 13:00 часа българско време"}
{"url": "http://www.focus-news.net/news/2019/06/19/2671855/ekaterina-zaharieva-vazmozhno-e-do-oktomvri-da-bade-vzeto-reshenie-za-nachalo-na-pregovori-sas-severna-makedoniya-i-albaniya.html", "text": "Българският външен министър Екатерина Захариева заяви, че е възможно до октомври да се вземе решение за започване на преговори за присъединяване към Европейския съюз на Северна Македония и Албания, цитира думите и македонската агенция  “Макфакс“ . \r\n\"Всички страни, дори и тези, които са скептични по отношение на разширяването, подкрепиха европейската перспектива за страните от Западните Балкани като един от основните двигатели за реформа и демократизация в региона, както и за сигурността и стабилността\", каза Захариева. \r\nТя казва, че не може да бъде сигурна дали решението ще бъде взето заедно за двете страни. \r\n\"Решението е не по-късно от октомври, Съветът трябва да се върне към дискусията по тази тема и да препоръча започването на преговорите\", добави Захариева. \r\nТя обаче подчертава, че ще бъде историческа грешка, ако двете страни не започнат преговори сега.  Юлиян Марков", "date": "2019.06.19", "title": "Екатерина Захариева: Възможно е до октомври да бъде взето решение за начало на преговори със Северна Македония и Албания"}
{"url": "http://www.focus-news.net/news/2019/06/19/2671856/the-independent-nyama-promyana-v-pozitsiyata-na-leybaristite-za-brekzit.html", "text": "Надеждите за фундаментален преход на лейбъристите към пълна подкрепа за втори референдум за Брекзит в сряда не са довели до нищо, тъй като срещата на кабинета в сянка се разпадна без съгласие за промяна в политиката, пише левият британски вестник  The Independent . \r\nПоддръжниците на втори референдум изразиха надеждата, че лидерът Джереми Корбин може да се ориентира към ясна подкрепа за втори референдум, след като той даде знак за предстоящa реч по позицията му за Европа. \r\nНо сегашното му положение беше осъдено като \"празни приказки\" от участници в кампанията, които изискват яснота от ръководството на партията, докато бивш министър, който се оттегли от \"Промени Великобритания\", го обвинява, че \"взема гласоподавателите за глупаци\" \r\nПо време на срещата 26 депутати от лейбъристите призоваха Корбин да подкрепи сделка, която ще извади Великобритания от ЕС до 31 октомври, предупреждавайки, че преминаването към позиция за оставане ще бъде \"токсично за по-голямата част на избирателите на лейбъристите\". Документът за обсъждане, изготвен от офиса на лидера, предупреди, че „има очевиден риск, че преминаването към по-категорична позиция за оставане\tби ни оставило уязвими по отношение на местата, които трябва да задържим или спечелим без достатъчно потенциални печалби на местата, които подкрепят оставането. \r\nГоворейки пред кабинета в сянка Корбин потвърди съществуващата си позиция, че \"сега е правилно да се изисква всяка сделка да бъде подложена на публично гласуване\", което може да бъде общи избори или втори референдум. Той каза, че всеки вариант за референдум трябва да съдържа \"реални възможности както за напускане, така и за оставане в съюза\". \r\nКорбин изрази перспектива за предстояща реч, за да изложи позицията на партията по отношение на Брекзит, като заяви, че иска да „представи партийните възгледи пред обществеността“ след консултации със синдикатите следващата седмица. \r\nТой обаче отказа да се съгласи с призива на заместник-председателя Том Уотсън към лейбъристите да водят мащабна лятна кампания за втори референдум  и подкрепа за оставането.  Юлиян Марков", "date": "2019.06.19", "title": "The Independent: Няма промяна в позицията на лейбъристите за Брекзит"}
{"url": "http://www.focus-news.net/news/2019/06/19/2671850/nova-tv-makedoniya-ministerstvata-na-vanshnite-raboti-na-gartsiya-belgiya-i-lyuksemburg-oprovergaha-che-sa-glasuvali-protiv-zapochvane-na-pregovori-s-makedoniya.html", "text": "Външните министри на три държави-членки на ЕС - Гърция, Белгия и Люксембург отричат, че са гласували „въздържал се\" или „против\" започването на преговорите за присъединяване със Северна Македония по време на срещата на министрите в Люксембург вчера, информира македонският телевизионен канал  “Нова ТВ“ \r\nСлед твърденията, че Гърция е гласувала „въздържал се“ по време на заседание на Съвета по общи въпроси, проведено в Люксембург, от телевизията поискаха от министерството на външните работи на Атина разяснения относно позицията на гръцкото правителство. От гръцката МВнР отговориха: \r\n„На последния Съвет по общи въпроси Гърция изрази силната си подкрепа за започване на преговори за членство между Северна Македония и ЕС. Действително Договорът от Преспа е въвел нова ера в приятелството и сътрудничеството между Гърция и Северна Македония и очакваме с нетърпение по-нататъшната подкрепа на съседната ни страна в следващите стъпки към постигане на съответните критерии за присъединяване, като непрекъснато напредва към постигане на целта - членство в ЕС“. \r\nВ съобщение в социалната мрежа „Туитър“ от бившия външен министър Антонио Милошоски, Гърция беше спомената като една от въздържалите се страни-членки, а Франция, Холандия, Германия, Белгия, Люксембург, Испания и Дания, като държави, които са се противопоставили на започването на преговори със Северна Македония. \r\nБелгийското външно министерство отрече, че страната се противопоставя на започването на преговори за членство със С. Македония. В отговор от там пишат. \r\n\"Тези информации са неправилни. Позицията на Белгия е, че сме отбелязали положителния анализ на Комисията и я споделяме. Ние също така признаваме като историческа стъпка споразумението от Преспа. Както знаете, вчера не беше възможно да се намери компромис между държавите-членки на Съвета по общи въпроси, но Белгия ще продължи да работи конструктивно за започване на преговори.\" \r\nМВнР на Люксембург публикува изявление, в което се цитира позицията на министър Жан Аселборн, обявена вчера на заседание на Съвета на ЕС, с подкрепата за започване на преговори със страната. \r\n\"Министър Аселборн подчерта, че за Северна Македония Съветът трябва да даде положителен отговор, като вземе предвид, наред с другото, историческото споразумение за името и напредъка на страната, която е кандидат от 2005 г. насам\", се казва в изявлението на МВнР в Люксембург. \r\nСловашкият външен министър Мирослав Лайчак заяви днес в Скопие, че в Люксембург никоя държава-членка не се е противопоставила на преговорите със страната.  Юлиян Марков", "date": "2019.06.19", "title": "„Нова ТВ“ (Македония): Министерствата на външните работи на Гърция, Белгия и Люксембург опровергаха, че са гласували против започване на преговори с Македония"}
