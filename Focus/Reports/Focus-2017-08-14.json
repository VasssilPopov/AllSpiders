{"url": "http://www.focus-news.net/news/2017/08/14/2425705/politicoeu-angela-merkel-othvarli-vazmozhnostta-za-koalitsionno-sporazumenie-predi-izborite-v-germaniya.html", "text": "Германският канцлер Ангела Меркел отхвърли всякакви коалиционни споразумения преди федералните избори, които ще се проведат на 24 септември, пише Politico.eu .\r\n„Тъй като няма естествени коалиции, всеки се бие за себе си“, заяви лидерът на християндемократите.\r\nАнгела Меркел добави, че ХДС и баварската ХСС със сигурност няма да се съюзят с радикалната левица „Левите“ или дясната „Алтернатива за Германия“.\r\nТя добави, че всички други опции, са възможни.\r\nСоциологическите проучвания показват, че християндемократите могат да разчитат на около 40 % от гласоподавателите, докато съперниците им от ГСДП на едва 23 %.\r\nАнгела Меркел заяви, че е „тъжно“, че няма споразумение за преразпределянето на мигранти из европейските страни. Тя добави, че слагането на лимит на броя на имигрантите, които могат да останат в дадена страна, „не е редно“.\r\nВъпреки това, германският канцлер се обяви срещу плана на социалдемократът Мартин Шулц, който иска ЕС да прекрати финансирането и субсидиите на всяка страна, която не иска да участва в схемите за преразпределяне на мигранти. Симеон Миланов", "date": "2017.08.14", "title": "Politico.eu: Ангела Меркел отхвърли възможността за коалиционно споразумение преди изборите в Германия"}
{"url": "http://www.focus-news.net/news/2017/08/14/2425674/malgozhata-kulova-arheolog-selishteto-pri-selo-balgarchevo-v-blizost-do-blagoevgrad-e-obekt-s-izklyuchitelno-znachenie-za-praistoricheskata-epoha.html", "text": "Обект с изключително значение за праисторическата епоха е селището при село Българчево, в близост до Благоевград. Това каза за Радио „Фокус“- Пирин археологът Малгожата Кулова. „То се характеризира с много дълга продължителност на живота от края на ранния неолит (средата на VI хил. пр. Хр.) до ранния халколит  (V хил. пр. Хр.) със свидетелства от заселване през финала на късния халколит (IV хил. пр. Хр.), късната бронзова епоха (XIII в. пр. Xр.) и античността“, обясни тя. „В раннонеолитният пласт беше намерена опожарена къща със запазен цял инвентар наброяващ над 50 цели керамични съда, две пещи с  каменни мелници до тях, 10 каменни теслички, 2 глинени женски фигурки, глинен модел на къща, антропоморфна глинена маска, 2 костени шила и 1 костена муфа“, допълни Кулова. По думите й РИМ-Благоевград води  и разкопки на едно праисторическо селище – раннонеолитното селище Илинденци, Масовец. „Там е реализиран съвместен проект с Фондация “Балканско наследство” и Община Струмяни със заглавие: “Раждането на Европа: разкопки на неолитно селище Илинденци – Масовец” под форма на полево училище по археология“, коментира археологът. „Най-представителните материали от проучените праисторически селища – керамични съдове, глинени човешки и животински фигурки , накити от кост, глина, мрамор и нефрит, сечива от камък, кост и рог са показани в постоянната експозиция на отдела в залите на музея .В рамките на един месец провеждаме археологически проучвания, като също така изнасяме лекции, които са теоретични и практични, относно появата на земеделие в Европа и методите за провеждане на археологически разкопки“, каза още Кулова.\r\nЛора КАЛЧЕВА", "date": "2017.08.14", "title": "Малгожата Кулова, археолог: Селището при село Българчево, в близост до Благоевград, е обект с изключително значение за праисторическата епоха"}
{"url": "http://www.focus-news.net/news/2017/08/14/2425675/tass-ruskoto-posolstvo-proveryava-informatsiya-za-dvama-zaginali-ruski-grazhdani-v-balgariya.html", "text": "Руското посолство в София проверява информацията за загинали при пътнотранспортно произшествие в България двама руски граждани: 30-годишна жена и нейното тригодишно дете, предава ТАСС. Това съобщи в понеделник началникът на консулския отдел в руското дипломатическо представителство в София Алексай Ушаков. \r\n„Ние получихме информация за пътнотранспортно произшествие, в което е загинала гражданка на Русия и нейното тригодишно дете. В момента проверяваме данните“, отбеляза дипломатът. \r\nКатастрофата се е случила в неделя през деня по пътя София-Варна в района на село Микре.  Мария Динкова", "date": "2017.08.14", "title": "ТАСС: Руското посолство проверява информация за двама загинали руски граждани в България"}
{"url": "http://www.focus-news.net/news/2017/08/14/2425676/stoyanka-stavreva-kmet-na-selo-popintsi-praznikat-na-seloto-shte-bade-otbelyazan-na-15-avgust-data-svarzana-s-istoriyata-mu.html", "text": "В село Попинци съхраняваме българските традиции и обичаи. Това каза за Радио „Фокус“ – Пазарджик кметът на панагюрското село Стоянка Ставрева. Тя обясни, че е възстановен празникът на населеното място, който през тази година ще бъде отбелязан на 15 август. „Причината за това е, че и църквата ни носи името „Успение Богородично“ и отбелязва храмовия си празник. Тя е доста стара, построена е през 1848 година и утре ще отбележи 169 години от създаването си. Решихме, че датата 15 август е свързана с историята на селото, а също и с неговото настояще“, коментира Ставрева. Тя уточни, че друга интересна инициатива в посока запазване на традициите е поставянето на голям кръст в една от местностите над селото. „Той е светещ, защото е с монтирани соларни лампи. Там ще се оформи като място за нашите традиции, защото там е отбелязван Гергьовден, а също и празника Джумал“, каза също Ставрева. Според нея ако не се пазят местните традиции и обичаи, хората ще забравят корените си.\r\nВаня НИКОЛОВА", "date": "2017.08.14", "title": "Стоянка Ставрева, кмет на село Попинци: Празникът на селото ще бъде отбелязан на 15 август- дата свързана с историята му"}
{"url": "http://www.focus-news.net/news/2017/08/14/2425677/greek-reporter-gratskata-politsiya-e-arestuvala-69-nelegalni-migranti-na-ostrov-zakintos.html", "text": "Гръцката полиция е арестувала 69 нелегални мигранти, които са били забелязани на остров Закинтос в понеделник, предава Greek Reporter. \r\nВластите уточниха, че в групата, която е пристигнала само с една лодка, има граждани на Афганистан, Сомалия и Пакистан. Освен това сред тях има две бременни жени и 15 деца. \r\nПредполага се, че трафикантите са ги изоставили на острова, казвайки им, че са пристигнали в Италия. \r\nСлужителите в гръцката крайбрежна охрана са проследили лодката и са задържали трафикантите.  Мария Динкова", "date": "2017.08.14", "title": "Greek Reporter: Гръцката полиция е арестувала 69 нелегални мигранти на остров Закинтос"}
{"url": "http://www.focus-news.net/news/2017/08/14/2425678/gerb-vnese-signal-do-glavniya-prokuror-za-tsankov-kamak-obzor.html", "text": "ГЕРБ внесе сигнал до главния прокурор за проверка на строителството и финансирането на „Цанков камък”. На брифинг след внасянето на сигнала народните представители Десислава Атанасова и Александър Ненков се мотивираха с това, че съоръжението е опасно и нецелесъобразно. Десислава Атанасова уточни, че сигналът касае както дебати във връзка с реализирането на проекта, така и данни за финансирането му. Тя отбеляза, че според експерти изплащането му ще отнеме стотици години, а в същото време, няколко години след пускането му експлоатация, се нуждае от ремонт. Десислава Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. „Считам, че сега е моментът и г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“, обърна се Атанасова към лидера на БСП. Александър Ненков от своя страна коментира, че многократно са се увеличили средствата от старта до реализирането на проекта, което оставя съмнения за корупционни схеми. По думите му мотивът за внасянето на сигнала е, че се забелязва един рецидив, при който хората, които най-много говорят за паралелна държава, като Корнелия Нинова, са явен пример за това как по нецелесъобразен начин и в ущърб на обществото разходват не малко средства. „Аз вярвам, че главният прокурор много внимателно ще подходи към сигнала“, заяви Ненков. Той отбеляза, че проектът, който струва общо 1,5 млрд. лв. се е оскъпил три или четири пъти от неговото стартиране до неговото финализиране. „При това правителството на Бойко Борисов беше принудено, както и за АЕЦ „Белене“, или да плати 100 милиона, за да се извърши цялостното приключване на проекта, или да загубим парите, които вече са финансирани и той да седи като един паметник на глупостта. Защото този проект реално няма никакво отношение нито към енергийната система, нито към икономиката“, подчерта депутатът. По думите му, проект, който струва 1,5 млрд. лв., за миналата година е регистрирал приходи от продажба на електрическата енергия от 15 млн. лв. „При положение, че той я е продавал на НЕК не на пазарен принцип, а на по-висока цена. Тази година се очаква да не надхвърлят 10 млн. лв. Направете си сметка кога ще бъде изплатен този проект, който дори няма отношение към енергийната система“, посочи Ненков. „Навремето е имало такава проверка, убеден съм, че прокуратурата отново ще се заеме със случая, защото при един такъв проект на фона на цифрите, които ви дадох, няма да ме убедите, че не става дума за нецелесъобразен обект. И второ парите, които многократно са се увеличи, говорят за съмнения за схеми“, допълни Ненков. Той уточни, че сигналът не е конкретно срещу някого. „Ние просто даваме на прокуратурата да се запознае с фактите, които не са тайна. Просто сме ги събрали и синтезирали и прокуратурата ще направи своето проучване“, посочи депутатът. \r\nЗаместник-председателят на БСП Кирил Добревкоментира на брифинг от „Позитано“, че не му е станало ясно срещу кого ГЕРБ внасят сигнала за „Цанков камък“. По думите на Добрев БСП е на мнение, че всички нередности трябва да бъдат внасяни в прокуратурата. \"Прокуратурата е за това да проверява“, каза той. \"Стана ясно обаче, че нямаме проблем с техническите характеристики на хидро-техническите съоръжения. По договор е ясно, че на 6-ата година язовирът трябва да се източи и да се огледа дъното. НЕК е обявило обществена поръчка за под 100 хил. лв. Представете си това огромно съоръжение и обществена поръчка за под 100 хил. лв. за пукнатини. Ремонтът на един плувен басейн е три пъти повече“, обясни Добрев. „Всичко останало защо се прави, питайте колегите от ГЕРБ\", допълни той.Агенция „Фокус“ припомня: Хидровъзел \"Цанков камък\" представлява язовир и водноелектрическа централа на реките Въча и Гашня, част от каскадата Доспат-Въча, в близост до село Михалково, Южна България. „Цанков камък“ е най-големият язовир, строен в България от средата на 80-те години на миналия век.  Язовир „Цанков камък” е с обем 111 млн. м3, с първата в България дъгова куполна язовирна стена с двойна кривина с височина 130 м. ВЕЦ „Цанков камък” с инсталирана мощност 80 МВт и с годишно електроенергийно производство 185 млн. кВтч. Хидровъзелът \"Цанков камък\" е пуснат в експлоатация на 5 февруари 2010 г. Строителството му започва през 2004 г. след подписано от правителството на Симеон Сакскобургготски година по-рано споразумение между Националната електрическа компания и три австрийски фирми. Развитието на проекта продължава по време на Тройната коалиция между НДСВ, БСП и ДПС и завършва по време на първия кабинет на Бойко Борисов (ГЕРБ). Планираната инвестиция е 400 млн. лв., но окончателната му цена нараства до близо 1 млрд. лв. Като една от основните причини за оскъпяването на проекта се посочва закъснението му - хидровъзелът трябваше да е готов през 2008 г., но строежът на язовира приключи чак през 2010. Закъснението беше обяснено от изпълнителите на проекта с наводненията и промените, настъпили в резултат на геоложките проучвания. Хидровъзелът се прочу и с изграждането на 21-километровия му обходен път срещу рекордните 220 млн. лв, заради които стана известен като \"златния път\".\r\nПрез 2010 г. стана ясно, че лидерът на ДПС Ахмед Доган е получил хонорар от 1.5 млн. лв. като консултант по четири хидроенергийни проекта, включително \"Цанков камък\". Също през 2010 г. премиерът Бойко Борисов подаде сигнал при тогавашния главен прокурор Борис Велчев за \"Цанков камък\" и бе образувано разследване. През 2011 г. петчленен състав на Върховния административен съд излезе с решение, че няма конфликт на интереси за хонорара на лидера на ДПС Ахмед Доган по проекта \"Цанков камък\".\r\nПрез юли тази година Национална електрическа компания (НЕК) съобщи, че започва планов ремонт по река Гашня, част от водосбора на язовир \"Цанков камък\", чието корито минава през карстов район и затова е налице загуба на вода. Беше започнат и текущ ремонт на хидрогенератори на ВЕЦ \"Цанков Камък\".", "date": "2017.08.14", "title": "ГЕРБ внесе сигнал до главния прокурор за „Цанков камък“ (ОБЗОР)"}
{"url": "http://www.focus-news.net/news/2017/08/14/2425679/veliko-tarnovo-nad-2-100-posetiteli-se-vklyuchiha-vav-vtoriya-rimski-festival-nike-igrata-i-pobedata-koyto-se-provede-v-nikopolis-ad-istrum.html", "text": "Над 2 100 посетители се включиха във втория римски фестивал „Нике – играта и победата“, който се проведе в Никополис ад Иструм. Това каза за Радио „Фокус“ – Велико Търново археологът доц. Павлина Владкова, която е и един от организаторите на събитието. „Освен повече туристи, в тазгодишното издание, участие взеха и много повече групи за възстановки“, посочи тя. „Имахме представители от Македония, от Румъния, Унгария, от София, от Свищов, от Кабиле, Ямболско, от Пловдив, тоест във възстановките участваха над 130 човека“, обясни доц. Владкова. По думите й в програмата е имало и отразяване на важни исторически събития, което е много важно постижение на фестивала, защото показването на бита, културата и традициите е много интересно. „Бяха представени два много важни фрагмента от историята на римския град. Единият е нападенията на племето костобоки около 170 г. и големите щети, което то нанася на градове, селища и крепости в цяла днешна Северна България, включително и на Никополис. Битката между варварите и римляните бе една от атракциите на фестивала. След нея са два от най-важните ритуали в римската армия – освещаването на знамената и полагане на клетвата от легионерите. Второто важно историческо събитие бе присъствието на готите в и около Никополис. В тези земи те, под водачеството на своя епископ Вулфила, живеят повече от два века. Тук е създадена готската азбука и е преведена Библията на готски език – това е най-старият писмен документ на германски език“, уточни археологът. „Посетителите получиха специални листове с молитва на готски и готската азбука. Те имаха възможност и да разгледат т.нар. „търговска улица“, където са бяха подредени различни сергии за сечене на монети, направа на глинени съдове и такива, представящи средновековни рецепти. Част от финансирането за събитието се осигурява от Община Велико Търново, останалите пари са от спонсори“, каза още археологът.\r\nЛуиза ТРАНЧЕВА", "date": "2017.08.14", "title": "Велико Търново: Над 2 100 посетители се включиха във втория римски фестивал „Нике – играта и победата“, който се проведе в Никополис ад Иструм"}
{"url": "http://www.focus-news.net/news/2017/08/14/2425680/aa-turtsiya-e-likvidirala-13-chlenove-na-pkk-v-severnata-chast-na-irak.html", "text": "Общо 13 членове на Кюрдската работническа партия (ПКК) са били ликвидирани при въздушни удари на Турция в северната част на Ирак, в района на планините Кандил, предава Anadolu Agency.  \r\nТурските власти съобщиха, че операцията е била проведена в събота и е била насочена срещу така наречената щабквартира на ПКК. При въздушните удари са били унищожени също така склад за амуниции и оръжия. \r\nОсвен това според разузнавателна информация, получена от местни източници, осем членове на ПКК са били тежко ранени. Мария Динкова", "date": "2017.08.14", "title": "АА: Турция е ликвидирала 13 членове на ПКК в северната част на Ирак"}
{"url": "http://www.focus-news.net/news/2017/08/14/2425681/reni-velcheva-uchilishtni-psiholozi-i-pedagogicheski-savetnitsi-iskat-publichno-izvinenie-ot-g-zha-yanka-takeva-za-dumite-y-che-priemat-detsata-kato-patsienti-i-ne-sa-se-spravili-s-agresiyata-v-uchilishte.html", "text": "Колеги искат извинение от г-жа Янка Такева за думите й, че психолозите приемат децата като пациенти и не са се справили с агресията в училище. Това коментира клиничният психолог (педагогически съветник) Рени Велчева във връзка с интервю на председателят на СБУ към КНСБ Янка Такева пред Агенция „Фокус“.\r\n*Цялото интервю с г-жа Янка Такева може да прочете \r\nЕто и коментара на Рени Велчева: „Много колеги се възмутихме от това, което тя твърди за нас. По образование съм клиничен психолог, работя в основно училище като педагогически съветник. Член съм на СБУ. Голяма част от колегите са обединени около идеята г-жа Такева да се извини публично за това, което твърди в интервюто, което сте й взели“.  „Тя не борави с основни понятия точно и коректно, не прави разлика между психолог, психиатър и психотерапевт. Според мен изобщо не е наясно какво правят психолозите в училище, какво правят педагогическите съветници в училище. Да, има проблем в момента с това, но не може всички психолози да бъдат сложени под един общ знаменател и да се говори така ангро за проблема с тормоза и агресията в училище, да се обвиняват психолозите, че не са се справили и приемат децата като пациенти. Тя това твърди в интервюто“, допълни Велчева.  \r\nПо думите й психолозите в училище не работят само с децата. „Ние сме помагащи професионалисти и за да направим така, че да окажем подкрепа на едно дете, трябва да работим както със самите деца, така и с родителите и учителите. Детето не е само по себе си в тази система. Не само аз, но и много колеги сме дълбоко възмутени, потресени от това, което г-жа Такева твърди“, каза още Рени Велчева и допълни, че Янка Такева трябва най-малко да се извини на синдикалните си членове. „Наистина сме разочаровани от изказването й. Трябва да има реакция, това не може да остане така в пространството и да се вменяват такива нагласи в обществото за работата ни, от човек, който очевидно не я познава добре“, допълни тя. „Разбира се, че във всяко стадо има мърша, но има колеги, които съвестно си вършат работата – независимо дали са длъжност психолог или педагогически съветник. В момента тези две длъжности в училище се припокриват“, поясни още Велчева. „Не може психологът в училище да се държи отговорен за агресията и тормоза, защото това е комплексен проблем. Работим с много ученици едновременно, няма как да се обхванат всички, трябва да се промени политиката“, каза още тя. Велчева добави, че тя и колегите й не гледат на децата като пациенти. „Проблемът с агресията в училище първо е проблем на цялото обществото, след това в частност на МОН, училището, родителите и т.н.“, поясни тя. „Проблемът не е социално-педагогически. Проблемът с агресията и тормоза има много измерения, едно от които е да има повече психолози в училище, но истински и да им се създадат добри условия за труд и да се промени техният статут“, коментира Рени Велчева.\r\nМариела РУСЕВА", "date": "2017.08.14", "title": "Рени Велчева: Училищни психолози и педагогически съветници искат публично извинение от г-жа Янка Такева за думите й, че приемат децата като пациенти и не са се справили с агресията в училище"}
{"url": "http://www.focus-news.net/news/2017/08/14/2425682/kyustendil-132-svobodni-rabotni-mesta-sa-obyaveni-v-byuro-po-truda-dupnitsa.html", "text": "132 свободни работни места са обявени в Бюро по труда - Дупница от 14 август. Това съобщиха за Радио „Фокус“- Пирин от институцията. Седем са работните места за кандидати с висше образование. Предлага се работа за учител по биология; специалист, контрол на качество; учител, теоретично обучение; възпитател; учител по история и цивилизация; учител по физическо възпитание и спорт и учител по изобразително изкуство. Обявените работни места за безработни, които са специалисти със средно и по- ниско образование са следните: 6 машинни оператори, шиене на облекла безсрочен договор; 26 шивачки срочен договор; 3 готвачи срочен договор; 3 маневристи срочен договор; 1 стрелочник срочен договор; 2 шлосери срочен договор; 2 монтажници срочен договор; 1 бояджия срочен договор; 2 заварчици срочен договор; 1 специалист, контрол на качество срочен договор; 20 общи работници срочен договор; 5 монтажник, обекти срочен договор; 1 механик, гараж за транспортни средства срочен договор; 8 общи работници срочен договор; 6 монтажник, мебели срочен договор ; 1 общ работник, разсадник срочен договор. По схемата „Обучения и заетост за младите хора” се предлагат 5 работни места, които са на срочни договори: сервитьор, барман, монтажник на кабели, техник, електрически машини и апарати и пазач. В Бюро по труда-Дупница се предлагат свободни работни места  по ОП”РЧР” , схема „Младежка заетост”, като всички позиции са на срочен договор: продавач на  павилион;  работник, поддръжка на сгради; работник, поправка на джанти и гуми; мияч, превозни средства; лекар по дентална медицина; технически сътрудник; лекар по дентална медицина; технически сътрудник. Предлагат се и 10 свободни работни места в Германия  за шлосери, заварчици, механици.\r\nЛора КАЛЧЕВА", "date": "2017.08.14", "title": "Кюстендил: 132 свободни работни места са обявени в Бюро по труда - Дупница"}
{"url": "http://www.focus-news.net/news/2017/08/14/2425683/hristo-hristov-kmet-na-novo-selo-predstoyat-chastichni-remonti-na-tsarkvata-i-kmetstvoto-v-seloto.html", "text": "Предстоят частични ремонти на църквата и кметството в Ново село. Дейностите трябва да приключат до края на годината, съобщи за Радио „Фокус“ – Велико Търново кметът на населеното място Христо Христов. „Ще бъдат ремонтирани скатове от покривите на двете сгради. Надяваме се тази година да реализираме близо 40 хиляди лева, които са за възстановяване на щети от наводненията преди 2 години. Проектът е готов и е за ремонт на водостоци. Очакваме изпълнението на вече подготвения договор“, посочи кметът. Той уточни, че от началото на лятото в региона не е имало инциденти с удавени хора или пожари, предизвикани  от топлото време. „Преди време имахме много подобни случаи – на удавени малки пастири. Сега вече няма такива, защото и хората, които гледат животни намаляха. Имаме двама – трима крупни фермери, но дисциплината при тях е много сериозна“, обясни Христо Христов.\r\nЛуиза ТРАНЧЕВА", "date": "2017.08.14", "title": "Христо Христов, кмет на Ново село: Предстоят частични ремонти на църквата и кметството в селото"}
{"url": "http://www.focus-news.net/news/2017/08/14/2425684/proverkite-na-ministerstvoto-na-turizma-nyamat-nishto-obshto-s-tezi-na-vitsepremiera-valeri-simeonov-obzor.html", "text": "Проверките на Министерството на туризма нямат нищо общо с тези на вицепремиера Валери Симеонов. Това заяви министърът на туризма Николина Ангелкова преди участието си в дискусията „За по-чист морски туризъм“, която се проведе във Варна. Тя уточни, че проверките са свързани с управлението на плажовете, не с хората и винаги са в светлата част на денонощието. Според нея проверките за спазването на закона не бива да вредят на българския туризъм. Министърът обясни, че най-честите нарушения на плажовете са свързани с липса на спасители. По-малко са нередностите с поставянето на допълнителни преместваеми обекти. До момента такива са констатирани на три плажа, но при повторна проверка са отстранени. Спрямо миналия сезон новите нарушения са свързани с това, че на плажове, за които има приключила процедура за отдаване под наем, новият стопанин или не иска да подпише договора си, или не е допуснат от предишен наемател. По този начин ивиците остават неохраняеми, като държавата е длъжна да подсигури спасители и почистване, а в същото време на ивицата се извършва търговска дейност. Министерството на туризма е сигнализирало кметове и областни управители заведенията да бъдат затворени. Николина Ангелкова заяви, че е абсурдно държавата да плаща почистване и водно спасяване, а някой на плажа да извършва нерегламентирано търговска дейност. Тя обясни, че такъв е случаят с плажовете „Кабакум” и „Панорама” във Варна и „Обзор-мотела” на юг. \r\nМинистърът посочи, че статутът на националните курорти е важен, защото те са имиджът на българския туризъм и допълни, че в края на миналата година е започнало детайлното обсъждане на статута на националните курорти. Разработва се специален статут на курортите, в който ще бъде определяно как да се извършва инфраструктурната дейност на територията им, както и всичко свързано с благоустройствените дейности. По думите на министъра създаването на специалния статут на националните курорти трябва да стане в тясно сътрудничество с бранша, защото българският туризъм  зависи от съвместната работа с местната власт и туристическия бизнеса. Подготвя се и специална визия за временните преместваеми обекти. Министърът коментира, че е от голямо значение дейностите, които се извършват в курортите да бъдат регламентирани, за да се гарантира качество на туристическия продукт. \r\nПо време на дискусията „За по-чист морски туризъм“ Николина Ангелкова обясни, че 8% е ръстът на туристите за област Варна за месец юни в сравнение с миналата година. При чуждестранните гости ръстът е 11%. Туристите общо  са реализирали над 1 млн. нощувки за юни в областта, приходите от нощувки надхвърлят 51 млн. лв. само за юни, което е с 16% увеличение спрямо юни 2016 г. Тя посочи, че вече се водят преговори с големите туроператори за сезон 2018. Предстоят промени в Закона за туризма и в Закона за Черноморското крайбрежие за регулиране и групиране на плажовете. Чрез промените плажовете ще бъдат групирани според техните специфики и ще има ясни правила за развитието на къмпинг туризма. Според министъра регулирането на т.нар. къмпинг туризъм е изключително важно, защото много хора искат да го практикуват. По думите й са необходими промени в ЗУТ, за да има по-лесен режим за изграждането на къмпинги и да бъдат улеснени тези, които искат да инвестират в такъв тип туризъм. \r\nНиколина Ангелкова заяви, че успешните резултати за  българския туризъм трябва да бъдат устойчиви и да се надградят. Според нея устойчивостта е гарантирана само когато предлагаме качествен продукт, което е свързано с инфраструктурата на околната среда. Тя подчерта, че е изключително важно  концесионерите, наемателите на плажовете и хотелиерите да прилагат разделното събиране на отпадъци съгласно европейските правила и българското законодателство.", "date": "2017.08.14", "title": "Проверките на Министерството на туризма нямат нищо общо с тези на вицепремиера Валери Симеонов (ОБЗОР)"}
{"url": "http://www.focus-news.net/news/2017/08/14/2425685/sport-rishar-gaske-shte-bade-parviyat-sapernik-na-rafael-nadal-v-sinsinati.html", "text": "Французинът Ришар Гаске надделя над австралиеца Джон Патрик Смит с 6:4, 6:4  в мач от тенис турнира в Синсинати. С тази победа Гаске продължава в следващия кръг на състезанието. \r\nНеговият нов съперник ще бъде испанецът Рафаел Надал, който от следващата седмица ще оглавява световната ранглиста.", "date": "2017.08.14", "title": "Спорт: Ришар Гаске ще бъде първият съперник на Рафаел Надал в Синсинати"}
{"url": "http://www.focus-news.net/news/2017/08/14/2425686/krasimir-uzunov-vapreki-upretsite-pande-eftimov-nikoga-ne-se-prechupi-i-ne-kaza-losha-duma-nito-za-balgariya-nito-za-makedoniya.html", "text": "Панде Ефтимов беше продължител на възрожденската традиция. Това коментира в предаването „Това е България“ на Радио „Фокус“ президентът на Агенция и Радио „Фокус“ Красимир Узунов. По думите му едва ли има някой, който да знае повече от Панде Ефтимов за душите на българите в Македония. Красимир Узунов уточни, че въпреки упреците, които са отправяни към личността му, той никога не се е пречупил и не е казал лоша дума нито за България, нито за Македония. „Помня преди няколко години в едни от малките книжки, които г-н Чилингиров пише през периода от 1941 – 1944 година за българското управление в Македония, двамата с Атанас Разбойников описват какво са видели по това време, той освен писател е и директор на 7-мо училище в София, това до „Свети Седмочисленици“, как ходели по брега на Преспанското езеро и срещнали един осем годишен хлапак, който заявил „Я сум Панде и дедо ми беше Панде, дедо ми трепеше турците и аз ке се борам со сърбите“, обясни той. „Същият тоя Панде Ефтимов роден някъде там през 1932 година, 8-годишен хлапак, който обяснявал ние тука дето сме от селата Претор, Подмочане и Гранчари, всички ние сме българи“, коментира Красимир Узунов. Според него с Панде Ефтимов си отива една част от Македония, в която години наред е изкоренявано българското, но това е човек, който може да ни бъде коректив във времето.", "date": "2017.08.14", "title": "Красимир Узунов: Въпреки упреците Панде Ефтимов никога не се пречупи и не каза лоша дума нито за България, нито за Македония"}
{"url": "http://www.focus-news.net/news/2017/08/14/2425687/plovdiv-spirat-dvizhenieto-po-bul-aleksandar-stamboliyski-v-grada-zaradi-remont-na-16-avgust.html", "text": "Спира се движението на превозни средства в двете платна на бул.”Александър Стамболийски” в Пловдив заради ремонт на водопроводната мрежа. Това съобщиха за Радио „Фокус” – Пловдив от ОП „Организация и контрол на транспорта“. Затворен ще бъде участъкут от ул.”Никола  Димков” до ул. „Стефан Стамболов” на 16.08.2017г. /сряда/ от 9:00 ч. до 16:00 часа. Маршрутите  на  автобусни линии  №16, 20, 27 и 36 от вътрешноградския транспорт  също се променят.\r\nЦветана ТОНЧЕВА", "date": "2017.08.14", "title": "Пловдив: Спират движението по бул. „Александър Стамболийски“ в града заради ремонт на 16 август"}
{"url": "http://www.focus-news.net/news/2017/08/14/2425688/predstoyashti-mezhdunarodni-sabitiya-za-15-avgust-agentsiya-fokus.html", "text": "Съветът за сигурност към ООН ще обсъди темата за мира и сигурността в Африка. \r\n***  Шест седмици преди парламентарните избори в Германия кандидатът за канцлер от социалдемократите Мартин Шулц ще представи своята позиция по въпросите за имиграцията и интеграцията. \r\n***  Италианският министър на вътрешните работи Марко Минити ще даде пресконференция, като се очаква да засегне темата за нелегалната имиграция. \r\n***  Сирийските сили напредват в източната част на провинция Дер Езор срещу терористичната групировка „Ислямска държава“.", "date": "2017.08.14", "title": "Предстоящи международни събития за 15 август /Агенция „Фокус“/:"}
{"url": "http://www.focus-news.net/news/2017/08/14/2425388/predstoyashti-sabitiya-v-stranata-za-14-avgust-agentsiya-fokus.html", "text": "***\r\nОт 11.00 часа в конферентната зала „Варна“ на общината министърът на туризма Николина Ангелкова, министърът на околната среда и водите Нено Димов, кметове от област Варна и Добрич, областните управители на Варна и Добрич,  представители на туристическия бизнес и бранш в региона ще вземе участие в дискусията „За по-чист морски туризъм“.\r\n***\r\nОт 14.00 часа пред Административната сграда на „ВиК – Варна“ официално в експлоатация ще бъде пусната новата Централна диспечерна служба, Лабораторията за изпитване на водомери, както и  новоизградени сгради, свързани с експлоатационно-техническото обслужване на абонатите на дружеството. На церемонията по официалното откриване на новите обекти ще присъстват министърът на регионалното развитие и благоустройството Николай Нанков, кметът на Варна Иван Портних, областният управител Стоян Пасев, кметове на общини от Варненска област, партньори на „ВиК – Варна“. \r\n***\r\nОт 09.00 до 22.00 часа в зала „София” ще се проведат квалификациите във всички дисциплини на Открит шампионат на България по бадминтон \"Евразия\".\r\n***\r\nОт 9.00 часа 6 състав на Специализирания наказателен съд ще гледа делото срещу Салх З., Производство по чл.270 от НПК. \r\n***\r\nОт 09.30 часа 21 състав на Софийски градски съд ще заседава по делото срещу акушерката Емилия Ковачева.\r\n***\r\nОт 9.30 часа 16 състав на Специализирания наказателен съд ще гледа делото срещу Димитър П., Производство по чл.270 от НПК. \r\n***\r\nОт 10.00 часа 14 състав на Специализирания наказателен съд ще гледа делото срещу Стефан Е., Производство по чл.270 от НПК. \r\n***\r\nОт 13.00 часа в Националния пресцентър на БТА ще се проведе пресконференция за\r\nНационалната кампания „Изпей „Обичам те” на български” 2017 г. - най-мащабната кампания в България в подкрепа на българската музика. \r\n***\r\nОт 13.30 часа 4 състав на Специализирания наказателен съд ще гледа делото срещу Ценко Ч., Производство по чл.270 от НПК. \r\n***\r\nОт 16.00 часа в Библиотеката на СБАЛДБ проф. д-р Иван Митев, Фондация „За Нашите Деца“ организира дискусия за родители на тема: „Научаване и приемане на диагноза“.\r\n***\r\nОт 18.00 часа, в конферентната зала на крепостта „Баба Вида“ кметът Огнян Ценков ще се срещне с ръководителите на групи от различните държави, включили се в 62-ия международен гребен поход по река Дунав - ТИД 2017.\r\n***\r\nОт 8.00 часа в Народно читалище „Йордан Йовков – 1870 г.“ ще ес проведе Лятна детска занималня.\r\n***\r\nОт 09.00 часа ще се проведе извънредно заседание на Общинския съвет в Добрич.\r\n***\r\nОт 10.00 часа при изхода на град Добрич на път II-29 в посока Варна започва рехабилитацията на 14 км от пътя Добрич - Кардам. На символичната първа копка ще присъстват председателят на Управителния съвет на Агенция „Пътна инфраструктура“ инж. Дончо Атанасов, кметове от региона, областна администрация Добрич и др.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nОт 17.00 часа в храм „Успение Богородично“ ще бъде отслужена празнична вечерна служба по повод храмовия празник и Тържествен концерт на дамски хор при храм „Свети Атанасий“ Варна с диригент Евгения Григорова, солист Любомир Григоров\r\n„Вечер на православната музика“.\r\n***\r\nОт 17.30 часа във Възрожденското училище ще бъде открита изложбата на арт ателие „Духовна пътека за млади зографи” – „Панагия”. \r\n***\r\nОт 9.30 часа в зала 2 Окръжен съд-Пловдив ще гледа делото срещу Борислав С., обвинен в причиняване на смърт по непредпазливост при управление на моторно превозно средство. \r\n***\r\nОт 12.00 часа в Заседателна зала в офиса на фондация \"Пловдив 2019\" ще се проведе пресконференция, на която ще бъдат обявени резултатите от отворените покани от втора и трета сесия, свързани с програмата на \"Пловдив 2019\". \r\n***\r\nОт 18.00 часа в катедрален храм „Успение Богородично” Негово Високопреосвещенство Пловдивския митрополит Николай ще отслужи Празнична вечерня с чина на Опелото на Пресвета Богородица. \r\n***\r\nОт 09.00 часа ще започне втората гонка  в посока Варна на XVII издание на международната регата „Кор Кароли“. \r\n***\r\nОт 10.00 часа в Детския отдел на Градската библиотека децата, участващи в Клуба по летни интереси ще представят свои любими детски книги. \r\n***\r\nОт 18.00 часа в църквата „Успение Богородично“ ще бъде отслужено вечерно богослужение.\r\n***\r\nОт 21.00 часа в центъра на селото ще се проведе – тържествена заря-проверка с военнослужещи от 101 алпийски батальон и духов оркестър на ВВС – Пловдив.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 20.30 часа на градския стадион ще се проведе Юбилеен концерт – 40 години на група „Сигнал”.", "date": "2017.08.14", "title": "Предстоящи събития в страната за 14 август (Агенция „Фокус”)"}
{"url": "http://www.focus-news.net/news/2017/08/14/2425389/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Полицията в турската столица е задържала предполагаем член на близкоизточната радикална групировка „Ислямска държава“, докато е разузнавал за извършване на атака в Анкара, съобщава вестник Hurriyet. \r\nПолицаите за борба с тероризма са заловили заподозрения, идентифициран само като М.А., след като са разгледали документи, иззети в отделна акция в южната провинция Анталия, където бяха задържани други четирима заподозрени.\r\nСлед преглед на документите, полицията е задействала започна операция в района Алтънда, задържайки М. А. \r\nКомпютърът му също е конфискуван за подробно разглеждане на цифровите документи, съхранявани на него.\r\n*** Около 600 туристи са останали блокирани в централната част на Непал, в района Читуан, поради наводненията, съобщиха в понеделник властите, пише вестник The Himalayan Times. \r\nВследствие на проливните дъждове в региона реките Рапти и Будхирапти са прелели и са наводнили редица хотели, в които отсядат предимно чужденци. \r\nСред блокираните туристи има 200 граждани на Непал, 200 граждани на Индия, а също така 200 граждани на други държави. \r\nМестните власти уточниха, че целта на спасителните операции е да преместят туристите на сигурно място.\r\n*** Броят на жените адвокати в Турция се е удвоил за изминалото десетилетие, показва статистиката на турското Министерство на правосъдието, пише вестник Daily Sabah. \r\nПрез 2006 г. броят на регистрираните жени адвокати е бил 18,947, докато през 2016 г. този брой е достигнал 42,476. \r\nСъщевременно броят на мъжете адвокати също е нараснал: от 38,605 през 2006 г. до 57,985 през 2016г. \r\nОсвен това делът на жените адвокати също се е увеличил от 32,9% до 42,3%, докато делът на мъжете адвокати е намалял от 61,7% до 57,7%.\r\n*** В неделя дъщерята на американския президент Иванка Тръмп осъди насилието по време на демонстрацията на бели националисти в Шарлътсвил, подчертавайки, че всички американци трябва да бъдат единни, пише вестник The Hill. \r\n„В обществото не трябва да има място за расизъм, превъзходство на белите и неонацизъм“,", "date": "2017.08.14", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/14/2425390/the-telegraph-konservativniyat-britanski-deputat-dzheykab-riys-mog-othvarli-tvardeniyata-che-smyata-da-zaeme-myastoto-na-tereza-mey.html", "text": "Гербовият налог трябва да бъде „спешно“ премахнат като част от връщането на консервативните ценности, ако торите искат да спечелят следващите британски избори, заяви депутатът Джейкъб Рийс-Мог, цитиран от The Telegraph.\r\nДепутатът от торите отхвърли твърденията, че се готви да предизвика Тереза Мей за поста й. В същото време той осъди предизборната кампания на Тереза Мей като „твърде мениджърска“ и с голяма липса на „вдъхновение“.\r\nДжейкъб Рийс-Мог изложи визията си за електоралния успех на партията и посъветва Тереза Мей да премахне гербовия налог и данъка върху доходите. Той добави, че правителството трябва да разпръсне монополите, особено в енергетиката.\r\nКонсервативният депутат изрично подчерта, че иска „да служи на Консервативната партия, а не да й бъде господар“. Симеон Миланов", "date": "2017.08.14", "title": "The Telegraph: Консервативният британски депутат Джейкъб Рийс-Мог отхвърли твърденията, че смята да заеме мястото на Тереза Мей"}
{"url": "http://www.focus-news.net/news/2017/08/14/2425391/sunday-express-pone-edin-zaginal-pri-napadenie-na-ekstremist-sreshtu-politseyski-uchastak-v-istanbul.html", "text": "Мъж нападана служителите на реда в истанбулско полицейско управление, предава Sunday Express.\r\nСмята се, че извършителят, който е застрелян от полицаите, е член на „Ислямска държава“. \r\nПоне един полицай е загинал при нападението. Все още не е известно името на нападателя.  Властите твърдят, че заподозреният е искал да извърши самоубийствен атентат. Симеон Миланов", "date": "2017.08.14", "title": "Sunday Express: Поне един загинал при нападение на екстремист срещу полицейски участък в Истанбул"}
{"url": "http://www.focus-news.net/news/2017/08/14/2425392/cherna-seriya-na-patya-8-zaginali-i-desetki-raneni-samo-za-den-obzor.html", "text": "Дъждът в неделния ден и трафикът в разгара на летния сезон отново станаха предпоставка за редица пътни инциденти в страната, при които загинаха 8 души, а десетки бяха ранени. \r\n9-годишно момиче и 58-годишна жена загинаха, а мъж е в тежко състояние след катастрофа на пътя Шумен – Карнобат, до разклона за село Дибич. По първоначална информация са се ударил лек автомобил „Опел”, с шуменска регистрация и товарен автомобил „ДАФ” с хасковска регистрация. В МБАЛ – Шумен е транспортиран мъж, който е управлявал лекия автомобил и по първоначални данни е в тежко състояние. Заради инцидента движението в района се осъществяваше в една лента. \r\nЧетирима загинаха след челен удар между лек автомобил и автобус на пътя Плевен – Ловеч малко след село Брестовец. Инцидентът стана малко преди 15 часа. По първоначална информация лек автомобил, с плевенска регистрация, движещ се в посока Плевен е загубил контрол над управлението и се е ударил челно в автобус, с пловдивска регистрация, пътувал в посока Ловеч. В следствие на инцидента на място са починали четирима души, пътували в лекия автомобил. Няма пострадали пътници от автобуса.\r\nДвама загинаха при тежка катастрофа на пътя София-Варна в района на ловешкото село Микре. Пътният инцидент е станал между 3 леки автомобила малко след 15 часа. Пътят е затворен и двете посоки, което доведе до километрично задръстване в района. Организиран е обход през Сопот.\r\nЧетирима души пострадаха при друга катастрофа на пътя Сопот – Микре, където се удариха два леки автомобила, а трети попадна в канавката. Там също движението бе ограничено за часове. \r\nТрима души бяха ранени, след като две коли се удариха на пътя София-Варна, край разклона за село Малиново около 17.00 часа.\r\n28-годишен мъж пострада при пътен инцидент в района на 25 км на АМ \"Тракия\", при който лек автомобил, пътуващ в посока столицата, се преобърна няколко пъти в насрещното движение и предизвика верижна катастрофа. Пострадалият е транспортиран в болница \"Софиямед\" в столицата с тежки наранявания - откъсната ръка, черепно-мозъчна травма, травма на гръдния кош. Екипът там ще положи усилия да реплантира ръката на мъжа. \r\nЖена пострада при катастрофа между два автомобила на пътя Петрохан-София близо до разклона за Сливница. Пострадалата бе откарана в Пирогов. Дете също бе транспортирано в болницата, след като автомобил катастрофира в района на 12 км на АМ „Тракия“ в посока Пловдив. По информация от лечебното заведение то е с мозъчно сътресение и остава под лекарско наблюдение.\r\nВ „Пирогов“ бяха откарани и мъж и жена след катастрофа в столичния кв. „Обеля“, при която автобус от градския транспорт отне предимството на лек автомобил. Мъжът е минал през Противошокова зала, където са му направени високоспециализирани изследвания, които показват, че има фрактура в областта на десния долен крайник и контузии в областта на главата. Пострадалата жена е прегледана, изследвана и освободена. \r\nКомисар Тенчо Тенев - началник на отдел „Пътна полиция“ към СДВР посъветва шофьорите да карат много бавно и внимателно. „Пътищата са мокри и спирачният път се увеличава и заради това е задължително да се спазва по-голяма дистанция между автомобилите. Много произшествия стават точно поради неспазване на дистанция“, уточни той.", "date": "2017.08.14", "title": "Черна серия на пътя: 8 загинали и десетки ранени само за ден (ОБЗОР)"}
{"url": "http://www.focus-news.net/news/2017/08/14/2425393/ibna-demografskata-situatsiya-v-balgariya-e-nay-seriozna-ot-tseliya-evropeyski-sayuz.html", "text": "Когато през 2007 г. България се присъединява към ЕС, страната има най-ниския жизнен стандарт от всичките 27 страни, пише Independent Balkan News Agency, позовавайки се на Берлинския институт за население и развитие.\r\nСредно българите са имали едва 4,300 евро на разположение годишно. Средностатистическата сума за ЕС е била шест пъти повече. Въпреки това, българите бяха оптимистично настроени за бъдещето си, защото през годините се случиха много подобрения. От началото на 21-век БВП на страната нарасна с 50 %. Броят на работещите се увеличи с половин милион, а безработицата падна от 20 % (2001 година) до около седем. Обещанията за просперитет, обещани от политическата трансформация през 90-те бяха изпълнени, а членството в ЕС бе символът и признанието на този успех.\r\nЗа съжаление, с началото на световната икономическа криза, България понесе тежък удар. От 2008-ма до 2009-та БВП се сви с четири процента. Хиляди работни места бяха изгубени, най-вече в сектори, които преди това се радваха на успех – строителството, търговията, текстила и туризма. Броят на работещите в България днес, е с 330 хиляди души по-малко, отколкото през 2008-ма година. Близо 40 % от населението е заплашено от бедност и социално изключване, а България остава най-бедната страна в ЕС.\r\nДемографските промени пречат на шансовете за просперитет\r\nДемографското развитие на страната прави трудно и наложително да се скъси разликата в богатството с останалата част от ЕС. Това е така, защото България претърпява необичайна демографска трансформация. Не само, че българките имат по-малко деца, като всички други европейки, но и здравната система е толкова разнебитена, че България има втората най-ниска продължителност на живота в Европа след Литва. Средно българите живеят 74,7 години. През първите десет години от европейското си членство, България загуби 4,4 % от населението си заради повече смъртни случаи, отколкото раждания. Това е повече от всяка друга страна в ЕС.\r\nВ допълнение към това, хиляди граждани емигрират всяка година в търсене на по-добър живот. Това са най-вече жителите на по-бедните северни части на страната. Тъй като много измежду тях са млади хора, намаляването и застаряването на населението се засилват още повече. България е петата най-застаряваща нация в ЕС със средна възраст 43,6 години. Смята се, че в резултат на тези демографски развития, през 2050-та година населението ще бъде едва 5,6 милиона души. Това е с 1,5 милиона по-малко, отколкото днес. В такъв случай ще има само 1,5 работещи за всеки човек над 64 годишна възраст. В момента този брой все още е три към едно. Тези цифри показват, че застаряването в България ще бъде още по-ясно изразено, отколкото в Германия, която в момента е първенец по средна възраст за ЕС. Освен това, България ще бъде по-сериозно засегната, отколкото Германия, защото населението на последната има по-голяма финансова сигурност на старини. Ситуацията е съвсем различна в България, където 46 % от жителите са заплашени от бедност на старини.\r\nПредвид тези развития става изключително наложително да се затвори разликата в богатството с другите страни. Тук ключът е продуктивността, което ще рече средностатистическата производителност на работещите. Смята се, че продуктивността ще трябва да се увеличава с по 4 % годишно, за да може България да достигне средните нива на ЕС през 2040 година. За съжаление, между 2010-та и 2015-та продуктивността е растяла само с 2,5 % годишно. За да се насърчи  продуктивността в бъдеще, българската икономика трябва да бъде модернизирана. В момента страната произвежда по-прости продукти, които са в дъното на класацията за добавена стойност. Няма друга страна от ЕС, която да има по-малък експорт на високотехнологични продукти като България. Заради лоша инфраструктура и голяма корупция, България има малка притегателна сила за чуждестранни инвеститори.\r\nОбразованието като ключов проблем\r\nЗа да вдигне продуктивността си на желаното ниво, България ще трябва да вземе мерки, за да гарантира, че населението може да посрещне нуждите на пазара на труда. Компаниите, които искат да създават и изработват комплексни продукти, се нуждаят от опитни работници, като например мениджъри, инженери и компютърни специалисти. България има твърде малко такива. Това е така, тъй като образователната система едвам се справя с това да предоставя най-рудиментарни умения и познания на учениците. На международното оценяване PISA през 2015-та година, се оказа, че 40 % от 15-годишните българчета не могат да четат и осмислят прости текстове, да решават лесни аритметични задачи, както и да проумеят най-базовите научни концепции.\r\nЕдна от причините за тези слабости е специфичната структура на българската образователна система. За една пета от учениците образованието завършва след шест или седем години в класната стая, което е много по-рано, отколкото изисквания минимум за завършване на 16. На 16 годишна възраст те преминават в професионално училище. Учебните програми на тези училища са слабо ориентирани към нуждите на пазара. Все още няма сътрудничество между работодатели, политици и образователни институции, когато стане въпрос за формиране на учебните програми. Още повече, че занятията с практическа ориентация в училище, както и липсата на ясно дефинирани стандарти, също пречат много. Въпреки големия брой инициативи и реформени програми през изминалите години, ситуацията не се е променила много.\r\nПо подобен начин висшето образование допринася малко за модернизацията на икономиката. Не само, че качеството на научните изследвания и преподаването, е по-лошо, отколкото в другите страни на ЕС, но и студентите често избират специалност, за които има по-малко търсене, като например хуманитарните. Поради тази причина, голям брой завършващи висше образование работят професии, които са под нивото на професионалната им квалификация. В Националната си стратегия за развитие на висшето образование, България се опитва да насърчи студентите да се ориентират към професии с бъдеще, като инженерство, биотехнологии и компютърни технологии.\r\nТъй като ще отнеме няколко години да се видят позитивни резултати от тези инициативи, уменията на настоящата работна сила трябва да се развият чрез допълнително обучение. Голямата нужда се вижда от европейското проучване, което показва, че две трети от българите между 25 и 64-годишна възраст, не знаят как да ползват правилно компютрите и интернет. Всеки месец едва 2 % от работоспособното население се регистрира за участие в курсове по компютърна грамотност. Броят в ЕС средно е 11 %.\r\nДруг потенциален ресурс за преодоляване на демографската трансформация може да бъде търсен сред тези, които нито работят, нито търсят работа. Близо една четвърт от населението между 25 и 64 принадлежи на този „тих“ резерв. Много жени не работят заради семейни ангажименти. В България има и още една специална причина. Страната има най-дългите майчински в света – цели 410 дена. По време на този период жените взимат 90 % от заплатата си. Майките и бащите могат да отсъстват 320 дена заради родителските си задължения от работа.  Поради тази причина много жени напускат пазара на труда за години. В същото време тези, които принадлежат към поколението на бабите често се пенсионират преди пенсионната възраст, за да помагат при гледането на внуците си или по-стари семейни членове.\r\nНеравностойни при всяко положение\r\nБедността е голям проблем в България. Тя обаче не засяга всички сегменти на обществото еднакво. Циганите, които са от пет до 10 % от населението, са особено застрашени. През 2011 три четвърти от тях, са живеели в условия без най-основни неща като тоалетна, кухня, душ или електричество. Само половината от тях имат здрави осигуровки, а продължителността на живота им е с 10 години по-малка от тази на българите. Тъй като рядко получават каквото и да е образование, те често са безработни или заети в нископлатени професии. Само десет % завършват средно образование. Близо две трети от циганите между 16-24 годишна възраст нито се обучават, нито работят.\r\nВ България има голям брой спонсорирани от държавата и НПО-тата инициативи, чиято цел е да им помогне. Образователните планове тук играят ключова роля. Заедно с неформални проекти като летни училища или програми за родители, реформите в системата имат за цел да задържат децата в училище възможно най-дълго. Правителството въведе задължителна двегодишна предучилищна програма, както и целодневни училища. Семействата в нужда получават социални помощи само, ако детето им посещава училище. Частният сектор вече също организира обучителни програми, за да могат циганите да се реализират. Подобни усилия не се правят без дълбок мотив. Циганите са около 19 % от хората, които пристигат на пазара на труда. Доколко добре или зле ще бъде интегрирано това малцинство, може да е много важно за бъдещето на страната. Симеон Миланов", "date": "2017.08.14", "title": "IBNA: Демографската ситуация в България е най-сериозна от целия Европейски съюз"}
{"url": "http://www.focus-news.net/news/2017/08/14/2425394/balgariya-v-svetovnite-medii-agentsiya-fokus.html", "text": "Служителите на румънската брегова охрана спряха в Черно море моторна яхта с 69 нелегални мигранти от иракски произход на борда й, предава информационната агенция Agerpress. \r\nЯхтата, плаваща под турски флаг, е била спряна в териториалните води на Румъния, на 10 морси мили от пристанищния град Мангалия. Съгласно разпространената информация, бреговата охрана е получила сигнал за подозрително плавателно средство около седем часа в неделя. \r\nПървите проверки, извършени от румънските власти, са показали, че на борда на плавателния съд е имало двама души, отговарящи за групата мигранти. Уточнява се, че единият от тях е бил българин, а другият - гражданин на Кипър.\r\n*** Тютюневата промишленост в България се изпарява като дим, предава AFP. По време на социализма България стана водещият производител на тютюн в Европа, като през 70-те и 80-те години на миналия век изнасяше около 100 хил. тона. Днес обаче производството се свива значително и експортът е едва 16, 250 тона. Макар балканската държава да е сред първите пет страни, производителки на тютюн, тя не може да се състезава с Италия, която е на първо място и изнася почти 55 хил. тона изсушени тютюневи листа всяка година. \r\nДанните на Европейския съюз от 2014 г. показват, че в България има 10 пъти повече производители на тютюн, отколкото в Италия. Въпреки това италианците произвеждат пет пъти повече.\r\n „Начинът, по който е организиран българския сектор сега: с много малки ферми, ниските добиви, недостатъчно ноу-хау, ниско образование, оставя индустрията без бъдеще“, коментира икономистът Николай Вълканов. \r\nОсвен това има значителен натиск от съседните страни: Турция, Гърция и Македония, които увеличиха своята продукция и заплашват да изтласкат България извън пазара. \r\n***Когато през 2007 г. България се присъединява към ЕС, страната има най-ниския жизнен стандарт от всичките 27 страни, пише Independent Balkan News Agency, позовавайки се на Берлинския институт за население и развитие.\r\nСредно българите са имали едва 4,300 евро на разположение годишно. Средностатистическата сума за ЕС е била шест пъти повече. Въпреки това, българите бяха оптимистично настроени за бъдещето си, защото през годините се случиха много подобрения. От началото на 21-век БВП на страната нарасна с 50 %. Броят на работещите се увеличи с половин милион, а безработицата падна от 20 % (2001 година) до около седем. Обещанията за просперитет, обещани от политическата трансформация през 90-те бяха изпълнени, а членството в ЕС бе символът и признанието на този успех.\r\nЗа съжаление, с началото на световната икономическа криза, България понесе тежък удар. От 2008-ма до 2009-та БВП се сви с четири процента. Хиляди работни места бяха изгубени, най-вече в сектори, които преди това се радваха на успех – строителството, търговията, текстила и туризма. Броят на работещите в България днес, е с 330 хиляди души по-малко, отколкото през 2008-ма година. Близо 40 % от населението е заплашено от бедност и социално изключване, а България остава най-бедната страна в ЕС.\r\nДемографските промени пречат на шансовете за просперитет\r\nДемографското развитие на страната прави трудно и наложително да се скъси разликата в богатството с останалата част от ЕС. Това е така, защото България претърпява необичайна демографска трансформация. Не само, че българките имат по-малко деца, като всички други европейки, но и здравната система е толкова разнебитена, че България има втората най-ниска продължителност на живота в Европа след Литва. Средно българите живеят 74,7 години. През първите десет години от европейското си членство, България загуби 4,4 % от населението си заради повече смъртни случаи, отколкото раждания. Това е повече от всяка друга страна в ЕС.\r\nВ допълнение към това, хиляди граждани емигрират всяка година в търсене на по-добър живот. Това са най-вече жителите на по-бедните северни части на страната. Тъй като много измежду тях са млади хора, намаляването и застаряването на населението се засилват още повече. България е петата най-застаряваща нация в ЕС със средна възраст 43,6 години. Смята се, че в резултат на тези демографски развития, през 2050-та година населението ще бъде едва 5,6 милиона души. Това е с 1,5 милиона по-малко, отколкото днес. В такъв случай ще има само 1,5 работещи за всеки човек над 64 годишна възраст. В момента този брой все още е три към едно. Тези цифри показват, че застаряването в България ще бъде още по-ясно изразено, отколкото в Германия, която в момента е първенец по средна възраст за ЕС. Освен това, България ще бъде по-сериозно засегната, отколкото Германия, защото населението на последната има по-голяма финансова сигурност на старини. Ситуацията е съвсем различна в България, където 46 % от жителите са заплашени от бедност на старини.\r\nПредвид тези развития става изключително наложително да се затвори разликата в богатството с другите страни. Тук ключът е продуктивността, което ще рече средностатистическата производителност на работещите. Смята се, че продуктивността ще трябва да се увеличава с по 4 % годишно, за да може България да достигне средните нива на ЕС през 2040 година. За съжаление, между 2010-та и 2015-та продуктивността е растяла само с 2,5 % годишно. За да се насърчи  продуктивността в бъдеще, българската икономика трябва да бъде модернизирана. В момента страната произвежда по-прости продукти, които са в дъното на класацията за добавена стойност. Няма друга страна от ЕС, която да има по-малък експорт на високотехнологични продукти като България. Заради лоша инфраструктура и голяма корупция, България има малка притегателна сила за чуждестранни инвеститори.\r\nОбразованието като ключов проблем\r\nЗа да вдигне продуктивността си на желаното ниво, България ще трябва да вземе мерки, за да гарантира, че населението може да посрещне нуждите на пазара на труда. Компаниите, които искат да създават и изработват комплексни продукти, се нуждаят от опитни работници, като например мениджъри, инженери и компютърни специалисти. България има твърде малко такива. Това е така, тъй като образователната система едвам се справя с това да предоставя най-рудиментарни умения и познания на учениците. На международното оценяване PISA през 2015-та година, се оказа, че 40 % от 15-годишните българчета не могат да четат и осмислят прости текстове, да решават лесни аритметични задачи, както и да проумеят най-базовите научни концепции.\r\nЕдна от причините за тези слабости е специфичната структура на българската образователна система. За една пета от учениците образованието завършва след шест или седем години в класната стая, което е много по-рано, отколкото изисквания минимум за завършване на 16. На 16 годишна възраст те преминават в професионално училище. Учебните програми на тези училища са слабо ориентирани към нуждите на пазара. Все още няма сътрудничество между работодатели, политици и образователни институции, когато стане въпрос за формиране на учебните програми. Още повече, че занятията с практическа ориентация в училище, както и липсата на ясно дефинирани стандарти, също пречат много. Въпреки големия брой инициативи и реформени програми през изминалите години, ситуацията не се е променила много.\r\nПо подобен начин висшето образование допринася малко за модернизацията на икономиката. Не само, че качеството на научните изследвания и преподаването, е по-лошо, отколкото в другите страни на ЕС, но и студентите често избират специалност, за които има по-малко търсене, като например хуманитарните. Поради тази причина, голям брой завършващи висше образование работят професии, които са под нивото на професионалната им квалификация. В Националната си стратегия за развитие на висшето образование, България се опитва да насърчи студентите да се ориентират към професии с бъдеще, като инженерство, биотехнологии и компютърни технологии.\r\nТъй като ще отнеме няколко години да се видят позитивни резултати от тези инициативи, уменията на настоящата работна сила трябва да се развият чрез допълнително обучение. Голямата нужда се вижда от европейското проучване, което показва, че две трети от българите между 25 и 64-годишна възраст, не знаят как да ползват правилно компютрите и интернет. Всеки месец едва 2 % от работоспособното население се регистрира за участие в курсове по компютърна грамотност. Броят в ЕС средно е 11 %.\r\nДруг потенциален ресурс за преодоляване на демографската трансформация може да бъде търсен сред тези, които нито работят, нито търсят работа. Близо една четвърт от населението между 25 и 64 принадлежи на този „тих“ резерв. Много жени не работят заради семейни ангажименти. В България има и още една специална причина. Страната има най-дългите майчински в света – цели 410 дена. По време на този период жените взимат 90 % от заплатата си. Майките и бащите могат да отсъстват 320 дена заради родителските си задължения от работа.  Поради тази причина много жени напускат пазара на труда за години. В същото време тези, които принадлежат към поколението на бабите често се пенсионират преди пенсионната възраст, за да помагат при гледането на внуците си или по-стари семейни членове.\r\nНеравностойни при всяко положение\r\nБедността е голям проблем в България. Тя обаче не засяга всички сегменти на обществото еднакво. Циганите, които са от пет до 10 % от населението, са особено застрашени. През 2011 три четвърти от тях, са живеели в условия без най-основни неща като тоалетна, кухня, душ или електричество. Само половината от тях имат здрави осигуровки, а продължителността на живота им е с 10 години по-малка от тази на българите. Тъй като рядко получават каквото и да е образование, те често са безработни или заети в нископлатени професии. Само десет % завършват средно образование. Близо две трети от циганите между 16-24 годишна възраст нито се обучават, нито работят.\r\nВ България има голям брой спонсорирани от държавата и НПО-тата инициативи, чиято цел е да им помогне. Образователните планове тук играят ключова роля. Заедно с неформални проекти като летни училища или програми за родители, реформите в системата имат за цел да задържат децата в училище възможно най-дълго. Правителството въведе задължителна двегодишна предучилищна програма, както и целодневни училища. Семействата в нужда получават социални помощи само, ако детето им посещава училище. Частният сектор вече също организира обучителни програми, за да могат циганите да се реализират. Подобни усилия не се правят без дълбок мотив. Циганите са около 19 % от хората, които пристигат на пазара на труда. Доколко добре или зле ще бъде интегрирано това малцинство, може да е много важно за бъдещето на страната.", "date": "2017.08.14", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/14/2425395/the-guardian-amerikanskoto-ministerstvo-na-pravosadieto-zapochna-razsledvane-za-sabitiyata-v-sharlotsvil.html", "text": "Американското Министерство на правосъдието започна разследване за събитията в Шарлотсвил, предава The Guardian.\r\nПри сблъсъците между крайнолеви и крайнодесни, автомобил сгази жена.\r\nМъжът, който подкара автомобила си срещу тълпа от антифашисти, е на 20 годишна възраст. Той е жител на щата Охайо. В медиите излязоха негови снимки на неонацистки събрания.\r\nТова се случва след като политици от целия политически спектър разкритикуваха президента Тръмп, заради това, че не е осъдил ясно крайнодесните групи. Друга причина за критиките е, че президентът не класифицира тези действия като „тероризъм“.\r\nАгенция „Фокус“ припомня, че Доналд Тръмп осъди омразата и насилието в изказване за събитията в Шарлотсвил.  Симеон Миланов", "date": "2017.08.14", "title": "The Guardian: Американското Министерство на правосъдието започна разследване за събитията в Шарлотсвил"}
{"url": "http://www.focus-news.net/news/2017/08/14/2425396/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Германският канцлер Ангела Меркел започна предизборната си кампания с остра критика срещу автомобилната индустрия, предава The Independent . Меркел призова автомобилните производители да правят повече иновации, да осигуряват работни места и да върнат загубеното заради скандалите с дизеловите емисии доверие.\r\nГерманският канцлер изпреварва с голяма преднина опонентите си, според предварителните проучвания. Тя планира провеждането на 50 предизборни мероприятия в градове из цяла Германия, преди изборите, които ще се проведат на 24 септември.\r\nСоциолозите твърдят, че има голяма вероятност Ангела Меркел да получи четвърти мандат.\r\n*** Гербовият налог трябва да бъде „спешно“ премахнат като част от връщането на консервативните ценности, ако торите искат да спечелят следващите британски избори, заяви депутатът Джейкъб Рийс-Мог, цитиран от The Telegraph.\r\nДепутатът от торите отхвърли твърденията, че се готви да предизвика Тереза Мей за поста й. В същото време той осъди предизборната кампания на Тереза Мей като „твърде мениджърска“ и с голяма липса на „вдъхновение“.\r\nДжейкъб Рийс-Мог изложи визията си за електоралния успех на партията и посъветва Тереза Мей да премахне гербовия налог и данъка върху доходите. Той добави, че правителството трябва да разпръсне монополите, особено в енергетиката.\r\nКонсервативният депутат изрично подчерта, че иска „да служи на Консервативната партия, а не да й бъде господар“.\r\n*** Мъж нападана служителите на реда в истанбулско полицейско управление, предава Sunday Express.\r\nСмята се, че извършителят, който е застрелян от полицаите, е член на „Ислямска държава“. \r\nПоне един полицай е загинал при нападението. Все още не е известно името на нападателя.  Властите твърдят, че заподозреният е искал да извърши самоубийствен атентат.\r\n*** Американското Министерство на правосъдието започна разследване за събитията в Шарлотсвил, предава The Guardian.\r\nПри сблъсъците между крайнолеви и крайнодесни, автомобил сгази жена.\r\nМъжът, който подкара автомобила си срещу тълпа от антифашисти, е на 20 годишна възраст. Той е жител на щата Охайо. В медиите излязоха негови снимки на неонацистки събрания.\r\nТова се случва след като политици от целия политически спектър разкритикуваха президента Тръмп, заради това, че не е осъдил ясно крайнодесните групи. Друга причина за критиките е, че президентът не класифицира тези действия като „тероризъм“.\r\nАгенция „Фокус“ припомня, че Доналд Тръмп осъди омразата и насилието в изказване за събитията в Шарлотсвил.", "date": "2017.08.14", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/14/2425397/the-times-of-israel-hizbulasas-zaplaha-kasaeshta-izraelski-yadren-reaktor.html", "text": "Лидерът на „Хизбула“ Хасан Насралла намекна, че Израел трябва да премести ядрения реактор Димона, защото съоръжението е мишена за групировката, предава The Times of Israel.\r\nГоворейки по повод 11-тата годишнина от края на Втората ливанска война, Хасан Насралла заяви, че ако Израел се опита да нахлуе в Ливан, ще бъде посрещнат от отбранителна сила, която е 100 пъти по-силна, отколкото предишния път.\r\nСпоред лидера на „Хизбула“, Израел не е нападал Ливан от 2006-та година, тъй като смята, че една нова война ще струва твърде много. \r\nПо-рано тази година „Хизбула“ заплаши при случай на война да нападне резервоара за амоняк в Хайфа, който е с капацитет 12 хиляди тона. След тази заплаха, Израел премести резервоара. Именно заради това, Хасан Насралла заяви, че Израел трябва да премести и ядрения реактор Димона, защото унищожението му ще е още по-опасно за еврейската държава. Симеон Миланов", "date": "2017.08.14", "title": "The Times of Israel: „Хизбула“със заплаха, касаеща израелски ядрен реактор"}
{"url": "http://www.focus-news.net/news/2017/08/14/2425398/vzglyad-rusiya-spored-mariya-zaharova-situatsiyata-okolo-severna-koreya-se-izpolzva-v-borbata-za-beliya-dom.html", "text": "Ядрените проблеми около Северна Корея се разиграват като американска вътрешнополитическа карта, използвана в борбата за Белия дом, заяви Мария Захарова, цитирана от Взгляд.\r\n„Виждате какво се случва вътре в САЩ. Идва голяма схватка за Белия дом, и тя ще е много продължителна, не от гледна точка на миналото, а от гледна точка на бъдещето“, заяви говорителят на руското МВнР Мария Захарова.\r\n„Очевидно, че историята със Северна Корея и въобще ядреният проблем на Корейския полуостров, се разиграва именно като американска вътрешнополитическа карта“, подчерта тя.\r\nСпоред руската дипломатка, с реториката си, САЩ са се поставили на едно ниво със Северна Корея. Симеон Миланов", "date": "2017.08.14", "title": "„Взгляд“ (Русия): Според Мария Захарова ситуацията около Северна Корея се използва в борбата за Белия дом"}
{"url": "http://www.focus-news.net/news/2017/08/14/2425399/kommersanta-rusiya-mihail-saakashvili-zayavi-che-shte-osvobodi-ukrayna-ot-moldavskite-i-donetski-oligarsi.html", "text": "Бившият президент на Грузия и губернатор на Одеската област Михаил Саакашвили заяви, че в близко време планира да освободи Украйна от „молдавските и донецки олигарси“, предава Коммерсантъ .\r\nСаакашвили отбеляза, че бившият премиер на Грузия Бидзин Иванишвили се страхува от завръщането му в страната, тъй като „грузинският народ ще излезе на улицата и ще го помете, когато се появя в Тбилиси“.\r\n„Всички дела срещу мен са изфабрикувани и имат чисто политически характер“, каза Михаил Саакашвили.\r\nПрез юли Саакашвили бе лишен от украинско гражданство. Властите обясниха това си решение с факта, че Саакашвили е получил гражданството си по „измамен начин“. В отговор на това, бившият губернатор на Одеската област каза, че няма намерение да добива статут на бежанец, да моли за политическо убежище в други страни или да търси ново гражданство. Симеон Миланов", "date": "2017.08.14", "title": "Коммерсантъ (Русия): Михаил Саакашвили заяви, че ще „освободи Украйна от молдавските и донецки олигарси“"}
{"url": "http://www.focus-news.net/news/2017/08/14/2425400/nezavisimaya-gazeta-rusiya-i-belarus-vav-voyna-za-kitayskiya-pazar-na-hranitelni-stoki.html", "text": "Руските и белоруски предприятия влезнаха в съревнование за китайския пазар на земеделска продукция и хранителни стоки, пише Независимая газета.\r\nЗаместник-министърът на земеделието на Русия Евгений Громико съобщи, че Москва планира да започне доставки на свинско и птиче месо в Китай до края на тази година. Миналата седмица подобни планове разкри и вицепремиерът на Беларус Михаил Русий.\r\n„За съвсем кратко време ни се отдаде да сертифицираме за китайския пазар, голямо количество от нашите предприятия, произвеждащи млечна и месна продукция“, заяви белоруският вицепремиер.\r\nБеларус планира да експортира земеделска продукция на стойност шест милиарда долара през 2017 година, като основният пазар ще бъде Китай.\r\n„Днес цените на руския пазар не покриват дори разходите поради, което ще търсим чуждестранни пазари“, заяви генералният директор на руския агрохолдинг „Равис“ Андрей Косилов, чиято компания притежава 4,5 хиляди крави, както и осем хиляди бикове. Симеон Миланов", "date": "2017.08.14", "title": "Независимая газета: Русия и Беларус във „война“ за китайския пазар на хранителни стоки"}
{"url": "http://www.focus-news.net/news/2017/08/14/2425401/izvestiya-rusiya-ruskoto-mvnr-schita-che-situatsiyata-mezhdu-sasht-i-severna-koreya-e-blizo-do-voyna.html", "text": "Ситуацията около Северна Корея е близо до потенциален военен конфликт, предава „Известия“. \r\n„Що се отнася до въпроса за скорошната ситуация. Да, ситуацията е много близо до потенциален военен конфликт. И това не би се случило без Вашингтон“, заяви говорителят на руското външно министерство Мария Захарова.\r\nАгенция „Фокус“ припомня, че след като Съвета за сигурност на ООН прие нови санкции срещу Северна Корея, между Пхенян и Вашингтон се размениха остри критики и заплахи.  Симеон Миланов", "date": "2017.08.14", "title": "„Известия“ (Русия): Руското МВнР счита, че ситуацията между САЩ и Северна Корея е близо до война"}
{"url": "http://www.focus-news.net/news/2017/08/14/2425402/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ядрените проблеми около Северна Корея се разиграват като американска вътрешнополитическа карта, използвана в борбата за Белия дом, заяви Мария Захарова, цитирана от Взгляд.\r\n„Виждате какво се случва вътре в САЩ. Идва голяма схватка за Белия дом, и тя ще е много продължителна, не от гледна точка на миналото, а от гледна точка на бъдещето“, заяви говорителят на руското МВнР Мария Захарова.\r\n„Очевидно, че историята със Северна Корея и въобще ядреният проблем на Корейския полуостров, се разиграва именно като американска вътрешнополитическа карта“, подчерта тя.\r\nСпоред руската дипломатка, с реториката си, САЩ са се поставили на едно ниво със Северна Корея.\r\n*** Бившият президент на Грузия и губернатор на Одеската област Михаил Саакашвили заяви, че в близко време планира да освободи Украйна от „молдавските и донецки олигарси“, предава Коммерсантъ .\r\nСаакашвили отбеляза, че бившият премиер на Грузия Бидзин Иванишвили се страхува от завръщането му в страната, тъй като „грузинският народ ще излезе на улицата и ще го помете, когато се появя в Тбилиси“.\r\n„Всички дела срещу мен са изфабрикувани и имат чисто политически характер“, каза Михаил Саакашвили.\r\nПрез юли Саакашвили бе лишен от украинско гражданство. Властите обясниха това си решение с факта, че Саакашвили е получил гражданството си по „измамен начин“. В отговор на това, бившият губернатор на Одеската област каза, че няма намерение да добива статут на бежанец, да моли за политическо убежище в други страни или да търси ново гражданство.\r\n*** Руските и белоруски предприятия влезнаха в съревнование за китайския пазар на земеделска продукция и хранителни стоки, пише Независимая газета.\r\nЗаместник-министърът на земеделието на Русия Евгений Громико съобщи, че Москва планира да започне доставки на свинско и птиче месо в Китай до края на тази година. Миналата седмица подобни планове разкри и вицепремиерът на Беларус Михаил Русий.\r\n„За съвсем кратко време ни се отдаде да сертифицираме за китайския пазар, голямо количество от нашите предприятия, произвеждащи млечна и месна продукция“, заяви белоруският вицепремиер.\r\nБеларус планира да експортира земеделска продукция на стойност шест милиарда долара през 2017 година, като основният пазар ще бъде Китай.\r\n„Днес цените на руския пазар не покриват дори разходите поради, което ще търсим чуждестранни пазари“, заяви генералният директор на руския агрохолдинг „Равис“ Андрей Косилов, чиято компания притежава 4,5 хиляди крави, както и осем хиляди бикове.\r\n*** Ситуацията около Северна Корея е близо до потенциален военен конфликт, предава „Известия“. \r\n„Що се отнася до въпроса за скорошната ситуация. Да, ситуацията е много близо до потенциален военен конфликт. И това не би се случило без Вашингтон“, заяви говорителят на руското външно министерство Мария Захарова.\r\nАгенция „Фокус“ припомня, че след като Съвета за сигурност на ООН прие нови санкции срещу Северна Корея, между Пхенян и Вашингтон се размениха остри критики и заплахи.", "date": "2017.08.14", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/14/2425403/tass-rusiya-smyata-che-vaorazhenite-sili-na-sasht-tryabva-da-napusnat-afganistan.html", "text": "Военният контингент на САЩ трябва да напусне Афганистан, смята специалният представител на руския президент за Афганистан и директор на втори департамент за Азия в руското МВнР Замир Кабулов, предава ТАСС.\r\n„Москва никога не е бързала с извеждането на войските на САЩ от Афганистан, но американските военни нищо не могат да свършат там, и трябва да си ходят. Американската кампания в Афганистан се провали. Афганистан може да стане световен инкубатор на международния тероризъм. Той по същество от части се явява именно това“, заяви Замир Кабулов.\r\nРуският дипломат подчерта, че Русия се обявява против подмяната на редовната американска армия в Афганистан с наемници.\r\n„САЩ се намират в отчаяние, а планът за подмяна на професионалните военни с наемници, е глупост“, заяви руският дипломат. Симеон Миланов", "date": "2017.08.14", "title": "ТАСС: Русия смята, че Въоръжените сили на САЩ трябва да напуснат Афганистан"}
{"url": "http://www.focus-news.net/news/2017/08/14/2425404/afp-vaorazhenite-sili-na-burkina-faso-se-sblaskaha-s-dzhihadisti.html", "text": "Войници от Въоръжените сили на Буркина Фасо започнаха операция срещу заподозрени джихадисти, предава AFP.\r\nТова се случи след като въоръжени мъже нападнаха кафене в столицата Уагадугу. \r\nПоне двама души, включително и един чужденец, са ранени при нападението.\r\nВсе още няма повече информация по случая. Симеон Миланов", "date": "2017.08.14", "title": "AFP: Въоръжените сили на Буркина Фасо се сблъскаха с джихадисти"}
{"url": "http://www.focus-news.net/news/2017/08/14/2425405/ministar-krasimir-karakachanov-neobhodimi-sa-90-mln-lv-za-boyniya-ni-flot-obzor.html", "text": "Увеличението на бюджета за отбрана е наложително. За модернизирането на фрегатите на бойния ни флот са необходими 90 млн. лв., проектът за което е одобрен от Съветът по отбрана и предстои да бъде внесен в Министерския съвет. Това заяви пред журналисти във Варна министърът на отбраната Красимир Каракачанов, който присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров” по случай 138-та годишнина от създаването на Военноморските сили. Министърът допълни, че без увеличение на бюджета за отбрана, няма как да бъдат реализирани дори проектите, които миналото Народно събрание е гласувало. По думите му бюджетът реално ще бъде увеличен, ако започне реализацията на тези проекти. „За авиацията – това са 1,5 млрд. лева, за флота - 820 млн. лева, плюс 90 млн. лева за обновяване на фрегатите, за бронираната машина – 1,2 млрд. лева“, подчерта министърът. Красимир Каракачанов коментира, че при гласуването на бюджета за следващата година ще стане ясно дали и с колко ще бъдат увеличени заплатите на военнослужещите. „Абсолютно ненужно изтичат пари, а в същото време не се реализират приходи от дейности, които могат да вкарат реални приходи в бюджета. И тогава, когато покажем, че и ние можем да реализираме печалби за бюджета, с по-голямо основание ще искаме увеличение на заплатите и няма кой да ни откаже“, заяви министърът. „Ако ме питате за процента, с който да се увеличат заплатите, той трябва да бъде 100 процента, но нека да бъдем честни – това не може да се случи”, каза още министър Каракачанов и добави, че предстоят разговори през септември и октомври. По думите му проведените учения са показли, че въпреки недостатъчните средства, с които армията разполага, нашите офицери и войници носят службата с достойнство. \r\nВ приветствието си към курсантите от „Випуск 2017“ на Висшето военноморско училище „Н. Й. Вапцаров“ министър Каракачанов заяви, че службата в армията не е само дълг, а нещо много по-голямо. „На вашите плещи пада отговорността за съществуването, просперитета, свободата и независимостта на българската нация и българската държава“, подчерта той. Ритуалът по присвояване на първо офицерско звание на курсантите се състоя на Морска гара Варна след тържественото издигане на флага по случай празника на Военноморските сили на Република България. „Призовавам ви всичко, което сте научили, духа на българския воин, възпитанието в родолюбие и патриотизъм, да го предавате на вашите подчинени“, допълни министърът на отбраната.\r\nНачалникът на отбраната генерал-лейтенант Андрей Боцев пожела много успехи и попътен вятър на младите офицери. „Българската армия и Въоръжените сили на Република България се нуждаят от вас, за да претворите това, което сте натрупали като знание, в черноморския ни флот“, отбеляза той. \r\nВ словото си началникът на ВВМУ „Н. Й. Вапцаров“ флотилен адмирал Боян Медникаров подчерта, че възпитаниците на военноморското училище остават най-ценния капитал за своите преподаватели и командири. Първенците в отделните специалности и първенецът на випуска получиха дипломите и първите си пагони от министъра на отбраната и началника на отбраната. \r\nНа тържествения ритуал по издигане на флага по случай празника на ВМС и акта по присвояване на първо офицерско звание присъстваха още представители на областната и общинската администрация във Варна, на Варненска и Великопреславска митрополия, съветникът на президента и бивш министър на отбраната Стефан Янев, председателят на Комисията по отбрана в 44-ото Народно събрание Константин Попов, представители на МВР, много граждани и гости на Варна.", "date": "2017.08.14", "title": "Министър Красимир Каракачанов: Необходими са 90 млн. лв. за бойния ни флот (ОБЗОР)"}
{"url": "http://www.focus-news.net/news/2017/08/14/2425406/afp-izpalnitelniyat-direktor-na-nay-golyamata-avstraliyska-banka-podade-ostavka-sled-skandal-za-prane-na-pari-i-finansirane-na-terorizam.html", "text": "Изпълнителният директор на най-голямата австралийска банка „Комънуелт“ подаде оставка, след натиск заради скандали свързани с  нарушаване на законите за пране на пари и срещу финансиране на тероризма, предава AFP.\r\nПредседателят на банката Катрин Ливингстън заяви, че изпълнителният директор Иън Нарев „ще се оттегли до края на финансовата 2018 година“.\r\nЙън Нарев бе призован да се оттегли, след като финансовото разузнаване започна разследване срещу банката за „сериозно и систематично неизпълняване на законите“ близо 53 хиляди случая. Симеон Миланов", "date": "2017.08.14", "title": "AFP: Изпълнителният директор на най-голямата австралийска банка подаде оставка след скандал за пране на пари и финансиране на тероризъм"}
{"url": "http://www.focus-news.net/news/2017/08/14/2425407/apidvizhenieto-po-pat-i-4-veliko-tarnovo-sofiya-mezhdu-dvata-razklona-za-s-ledenik-e-ogranicheno.html", "text": "Движението по път I-4 Велико Търново - София , между двата разклона за с. Леденик е ограничено, поради ПТП, съобщиха от Агенция \"Пътна инфраструктура\". Движението е пренасочено през с. Леденик.", "date": "2017.08.14", "title": "АПИ:Движението по път I-4 Велико Търново - София , между двата разклона за с. Леденик е ограничено"}
{"url": "http://www.focus-news.net/news/2017/08/14/2425408/ria-novosti-pri-intsident-s-helikopter-v-yemen-postrada-chlen-na-upravlyavashtoto-semeystvo-v-abu-dabi.html", "text": "Един от ранените при инцидент с хеликоптер на арабската коалиция в Йемен, е зетят на коронования принц на Абу Даби Мухамед бин Заид Ал Нахаян, предава РИА Новости.\r\nХеликоптерът на арабската коалиция извърши аварийно кацане в Йемен, а членовете на екипажа получиха наранявания. Въоръжените сили на ОАЕ потвърдиха, че има четири смъртни случая, без да уточняват броя на ранените.Симеон Миланов", "date": "2017.08.14", "title": "РИА Новости: При инцидент с хеликоптер в Йемен, пострада член на управляващото семейство в Абу Даби"}
{"url": "http://www.focus-news.net/news/2017/08/14/2425409/the-guardian-ohranitelniyat-personal-na-letishteto-v-barselona-zapochna-24-chasova-stachka.html", "text": "След близо две седмици хаос, летището в Барселона се изправя пред още по-тежка ситуация, тъй като охранителния персонал започна 24-часова стачка, предава The Guardian.\r\nЧастните охранителни служители провеждаха едночасови стачки от юли месец. В неделя те за втори път гласуваха да отхвърлят предложението на компанията, което отвори пътя за 24-часовата стачка. Служителите гласуваха с 150 срещу 36 гласа против предложението на компанията.\r\nИспанският министър на инфраструктурата Иниго де ла Серна заяви, че това е последният шанс на стачкуващите. Той добави, че ще изпрати Гражданската гвардия, за да гарантира функционирането на летището.\r\nМинистърът каза, че няма друга опция освен да прати полицията, тъй като стачката „засяга не само пътниците, но и имиджа на страната, а е и проблем за Каталония“.\r\nВ последните две седмици хиляди пътници пропуснаха полетите си заради стачките. Охранителният персонал протестира, тъй като получава заплати от около 1,100 евро на месец. Искането им е, възнагражденията да се увеличат с 250 евро, докато от компанията предложиха увеличение от 200 евро, което отново бе отхвърлено. Симеон Миланов", "date": "2017.08.14", "title": "The Guardian: Охранителният персонал на летището в Барселона започна 24-часова стачка"}
{"url": "http://www.focus-news.net/news/2017/08/14/2425410/the-independent-portugaliya-poiska-pomosht-ot-es-za-potushavane-na-gorskite-pozhari.html", "text": "Португалското правителство поиска помощ от ЕС за потушаването на стотиците горски пожари, които заплашват да разорят страната, предава The Independent. \r\nПовече от три хиляди пожарникари се борят с около 250 пожара. \r\nМинистърът на вътрешните работи Констанца Урбана де Суса заяви, че страната е изпратила SOS сигнал до останалата част от ЕС, заради притесненията, че високите температури и ветровете ще увеличат броя на пожарите.\r\nИскането е за подкрепа под формата на самолети за борба с пожарите, както и пожарникари от други европейски страни по Европейския механизъм за сътрудничество. Симеон Миланов", "date": "2017.08.14", "title": "The Independent: Португалия поиска помощ от ЕС за потушаване на горските пожари"}
{"url": "http://www.focus-news.net/news/2017/08/14/2425411/bbc-kasinishte-prouchi-atmosferata-na-saturn.html", "text": "Космическият кораб на НАСА „Касини“ започна финалната фаза от мисията си на Сатурн, предава BBC.\r\nВ следващите часове, „Касини“ ще изпълни първото от петте си близки преминавания през гигантския свят, спускайки се достатъчно, че да премине през горната част на атмосферата на Сатурн.\r\nОчаква се да бъде получена безпрецедентна информация за химическия състав на Сатурн.\r\nСледващият месец космическият апарат ще се самоунищожи в атмосферата на планетата.\r\nДнес космическият апарат се спусна на 1,600 километра от облаците на Сатурн.\r\nЕдин от по-дребните въпроси, които учените искат да получат, е продължителността на деня на Сатурн, за която се смята, че е приблизително около десет часа. Симеон Миланов", "date": "2017.08.14", "title": "BBC: „Касини“ще проучи атмосферата на Сатурн"}
{"url": "http://www.focus-news.net/news/2017/08/14/2425412/reuters-arzhentintsite-glasuvat-v-izbori-koito-mogat-da-opredelyat-sadbata-na-bivshiya-prezident-kristina-fernandes-de-kirshner.html", "text": "Аржентиците гласуват на внимателно наблюдавани главни избори, от които ще се разбере нивото на подкрепа за връщането на бившия ляв популистки президент Кристина Фернандес де Киршнер, предава Reuters .\r\nФернандес, която бе осъдена за корупция миналата година, се бори за място в Сената от провинция Буенос Айрес. Тя се изправя срещу бившия образователен министър на настроения в подкрепа на бизнеса президент Маурисио Макри.\r\nИнвеститорите, богатите аржентинци и голяма част от средната класа, са притеснени, че завръщането на Кристина Фернандес де Киршнер може да отвори пътя й към президентските избори през 2019-та година. Завръщането й на власт може да значи край на реформите, които провежда президентът Макри срещу прекомерните разходи, изолацията от търговските споразумения и международните капиталови пазари.\r\nМясто в Конгреса би дало на Киршнер имунитет от задържане и съд. Социолозите твърдят, че резултатите от изборите ще служат и като социологическо проучване.\r\nВ последните седмици на предизборната кампания, заглавията в медиите бяха доминирани от гафовете и изказванията на бившия образователен министър Естебан Булрих. В сряда той се извини заради това, че нарече затварянето на млади хора „прогрес“. По-рано Булрих предложи на безработните да правят крафт бира. Опонентът на Киршнер бе разкритикуван и от феминистките заради твърдата си позиция против абортите. Симеон Миланов", "date": "2017.08.14", "title": "Reuters: Аржентинците гласуват в избори, които могат да определят съдбата на бившия президент Кристина Фернандес де Киршнер"}
{"url": "http://www.focus-news.net/news/2017/08/14/2425413/france-24-venetsuelskite-sili-za-sigurnost-zadarzhaha-18-dushi-za-napadenieto-sreshtu-voenna-baza.html", "text": "Венецуела е задържала 18 военни и цивилни, заради нападението срещу военна база преди седмица, предава France 24.\r\nТази информация бе потвърдена от началникът на разузнаването на Венецуела.\r\nОще 23 души се издирват във връзка с инцидента, заяви генерал Густаво Гонзалес Лопес.\r\nТой добави, че Интерпол е пуснал „червени бюлетини“ за издирваните.\r\nСред задържаните има бизнесмени, лидери на профсъюзи, както и журналисти, който живее в Маями. \r\nЧовекът, който е водил нападението е бившият капитал от Националната гвардия Хуан Карлос Кагуарипано Скот, който бе заловен в Каракас преди дни, каза министърът на отбраната Владимир Падрино. \r\nДни преди нападението Кагуарипано се появява във видео пуснато в интернет, в което заедно с десетина въоръжени мъже заяви, че ще извърши „легитимно въстание“ срещу „убийствената тирания“ на президента Николас Мадуро. Симеон Миланов", "date": "2017.08.14", "title": "France 24: Венецуелските сили за сигурност задържаха 18 души за нападението срещу военна база"}
{"url": "http://www.focus-news.net/news/2017/08/14/2425414/middle-east-monitor-pone-31-myusyulmani-sa-zaginali-po-vreme-na-godishnoto-poklonenie-v-meka.html", "text": "Поне 31 мюсюлмански поклонници са загинали в неделя, докато са били на годишното хаджийско поклонение в Мека, предава Middle East Monitor.\r\nВластите не са разкрили все още информация относно причините за смъртта на поклонниците, но саудитската преса твърди, че всички жертви са чужденци.\r\nДо 12-ти август в Кралство Саудитска Арабия са пристигнали 620 хиляди поклонници. Общо 2 милиона се очаква да потеглят на хаджийското пътешествие. Симеон Миланов", "date": "2017.08.14", "title": "Middle East Monitor: Поне 31 мюсюлмани са загинали по време на годишното поклонение в Мека"}
{"url": "http://www.focus-news.net/news/2017/08/14/2425415/v-sredata-na-sledvashtata-sedmitsa-shte-badat-izprateni-stanovishtata-na-vsichki-branshovi-organizatsii-po-kazusa-kaliakra-obzor.html", "text": "В средата на следващата седмица ще бъдат изпратени становищата на всички браншови организации по казуса „Калиакра“. Това съобщи кметът на Каварна Нина Ставрева, която участва в среща по казуса, която се проведе в морската община с участието на министъра на околната среда Нено Димов. Ставрева заяви, че са сформирани четири работни групи за намиране на решение по казуса „Калиакра“. „Това, за което настоявахме, е да получим първичните данни за теренните проучвания, които са правени и методологията, по която е очертана територията на защитената зона. Получихме уверението на министър Димов, че ще получим тази информация“, каза кметът на Каварна. По думите ѝ друго искане е свързано с ново определяне на границите на защитените зони, както и за работа на място в Каварна на работните групи, които са сформирани по случая. „Ако първичната работа беше свършена по този начин, днес нямаше да се налага да водим този разговор и да провеждаме тази среща“, отбеляза Нина Ставрева. \r\nСлед края на срещата министър Нено Димов обясни, че следващата седмица в сряда в Министерство на околната среда и водите ще бъде проучено становището на сформираните работни групи по казуса „Калиакра. Министърът съобщи, че срещата ще бъде между експерти на министерството и представители на работните групи, за да бъде „изчистен“ планът за управление. Според него на срещата ще бъдат разграничени безспорно приемливите и неприемливите неща, ще бъдат отчетени сложните неща за разрешение. „Това ще направим с бързане, но не с прибързване, защото трябва да бъдат огледани всички варианти, така че максимален брой от хората, които са засегнати, и интересите на страната да бъдат защитени“, каза министър Димов. Той поясни, че прекартирането е процес, който не може да бъде толкова бърз, колкото привеждането в действие на плана за управление. За прекартирането ще бъдат привлечени международно признати учени, за да бъде прецизиран процесът – да се изясни спазени ли са изискванията, какво е необходимо да бъде направено още, но всичко това в средносрочен план, допълни министър Димов. Краткосрочният е върху плана за управление. \r\nПо думите на министър Нено Димов проблемът е назрявал през последните повече от 15 години. Сега е необходимо да бъде намерено решение по най-добрия начин, за да бъде защитено то от него пред ЕС. Трудността на това начинание идва от факта, че решението касае различни интереси. Предстоят разговори на министър Димов с представители на местната общност и различни заинтересовани страни по случая. Според него верният път за постигане на добро решение са изслушването и диалогът. Министър Димов подчерта, че на практика това е трябвало да започне още преди 2005-2006 година, когато е стартирано очертаването на защитените зони. Работната среща е продължение на започналия процес от предходните седмици по търсене на решение. Тя се проведе в сградата на Община Каварна се проведе при закрити за медиите врати, докато пред сградата се състоя малоброен протест в защита на хората, чийто поминък е свързан със защитената зона - „Калиакра“, комплекс „Калиакра“ и „Белите скали“. Протестът е мирен.\r\nАгенция „Фокус“ припомня: До казуса със защитената зона „Комплекс Калиакра“ се стигна след като министърът на околната среда и водите Нено Димов издаде забрана за извършване на земеделска дейност на територията й. Това предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВърховна административна прокуратура също се зае с това да провери заповедта на министъра на околната среда и водите, като ще му поиска копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС.\r\nВ началото на тази седмица след среща в Министерски съвет между всички заинтересовани страни от проекта за интегрирания план на защитените зони в района на Калиакра стана ясно, че Заповедта, въвеждаща ограниченията в разпространението на приоритетното природно местообитание 62С0 Понто-Сарматски степи, публикувана в „Държавен вестник“ на 28 юли 2017 г. ще продължи да действа до момента, в който бъде подготвена нова заповед, координирана с кметовете и обсъдена с Брюксел.", "date": "2017.08.14", "title": "В средата на следващата седмица ще бъдат изпратени становищата на всички браншови организации по казуса „Калиакра“ (ОБЗОР)"}
{"url": "http://www.focus-news.net/news/2017/08/14/2425416/afp-amerikanskiyat-vitseprezident-mayk-pens-zayavi-che-nyama-tolerantnost-za-omrazata-i-nasilieto.html", "text": "Американският вицепрезидент Майк Пенс осъди крайнодесните групи, които организираха митинг във Вирджиния, заявявайки, че „няма толерантност за омразата и насилието“, предава AFP.\r\n„Нямаме толерантност за омразата и насилието от белите националисти, неонацистите или Ку Клукс Клас“, заяви вицепрезидентът па пресконференция в колумбийския град Картахена.\r\n„Тези опасни групи нямат място в американския обществен живот и американския дебат. Осъждаме ги възможно най-силно“, подчерта той.\r\nКоментарите на Майк Пенс контрастират с тези на президента Тръмп, който осъди насилието от всички страни. Фактът, че президентът не осъди насилието на белите националисти и крайнодесните директно, доведе до редица критики. Симеон Миланов", "date": "2017.08.14", "title": "AFP: Американският вицепрезидент Майк Пенс заяви, че „няма толерантност за омразата и насилието“"}
{"url": "http://www.focus-news.net/news/2017/08/14/2425417/afp-trima-zaginali-pri-napadenieto-v-burkina-faso.html", "text": "Трима души, включително турски гражднани, загинаха при ислямистко нападение в кафе, намиращо се в столицата на Буркина Фасо, предава AFP.\r\n„Евакуирахме 11 души, но един от тях, турчин, почина на път за болницата“, заяви парамедик, пожелал анонимност.\r\nОт болницата заявиха, че има около десетина ранени.\r\n„Трима от тях починаха. Другите са ранени и в критично състояние“, казаха властите. Симеон Миланов", "date": "2017.08.14", "title": "AFP: Трима загинали при нападението в Буркина Фасо"}
{"url": "http://www.focus-news.net/news/2017/08/14/2425418/sport-real-madrid-pobedi-barselona-s-31.html", "text": "Реал Мадрид направи крачка към спечелването на Суперкупата на Испания. На „Камп Ноу“ гостите от Реал Мадрид победиха Барселона с 3:1. С тази победа Реал Мадрид е близо до спечелването на Суперкупата на Испания, докато съперниците им от Барселона ще трябва да вкарат минимум три гола по време на реванша, който ще се проведе на „Сантиаго Бернабеу“ на 17 август.", "date": "2017.08.14", "title": "Спорт: Реал Мадрид победи Барселона с 3:1"}
{"url": "http://www.focus-news.net/news/2017/08/14/2425419/sport-latsio-specheli-superkupata-na-italiya.html", "text": "Лацио спечели Суперкупата на Италия. Финалният сблъсък за трофея се проведе на стадион „Олимпико“ в Рим, където Лацио победи Ювентус с 3:2. Първите два гола бяха отбелязани от Чиро Имобиле, а третият от Алесандро Мурджа. Това е 4-тият път, в който Лацио печели Суперкупата на Италия.", "date": "2017.08.14", "title": "Спорт: Лацио спечели Суперкупата на Италия"}
{"url": "http://www.focus-news.net/news/2017/08/14/2425420/leka-atletika-sasht-s-pobeda-na-4-po-400-metra-v-london.html", "text": "САЩ победиха в женската щафета на 4 по 400 метра на Световното първенство по лека атлетика, което се провежда в Лондон. Алисън Филикс, Куанира Хейс, Шакима Уимбли и Филис Франсис извоюваха убедителна победа на финала с резултат за сезона от 3:19 минути.  Квартетът на Великобритания остана на второ място с 3:25.00 минути. На трето е четворката на Полша с 3:25.41.", "date": "2017.08.14", "title": "Лека атлетика: САЩ с победа на 4 по 400 метра в Лондон"}
{"url": "http://www.focus-news.net/news/2017/08/14/2425421/sport-mutaz-essa-barshim-specheli-zlatniya-medal-za-skoka-na-visochina.html", "text": "Суперфаворитът за скока на височина на Световното първенство в Лондон Мутаз Есса Баршим спечели златен медал с постижение от 2,35 метра. Сребърен медал за второ място взе руснакът Данил Лисенко с резултат от 2,32 метра. На трето място е Майд Един Джахал от Сирия с 2,29 метра, които преодоля от втория опит.", "date": "2017.08.14", "title": "Спорт: Мутаз Есса Баршим спечели златния медал за скока на височина"}
{"url": "http://www.focus-news.net/news/2017/08/14/2425422/prodalzhavat-proverkite-v-kurorta-slanchev-bryag-obzor.html", "text": "Вицепремиерът Валери Симеонов извърши поредица от проверки през уикенда в курорта Слънчев бряг. При поредната съвместна проверка между институциите - част от Междуведомствения координационен център, създаден през миналата година в Бургаския регион, са иззети три музикални озвучителни уредби от две увеселителни заведения в Слънчев бряг.  Действията са осъществени от съвместни екипи на служители от МВР, НАП, Агенция „Митници“, РИОКОС, Агенцията по безопасност на храните и Инспекцията по труда. При проверките в петък от две заведения бе иззета апаратурата за озвучаване, като в единият случай бе задържан и диджеят в заведението. В събота бяха проверени три нощни клуба в курорта, като и в трита бяха установени нарушения и съставени актове. Отново бяха иззети мишпулт и два лаптопа.\r\nВицепремиерът Валери Симеонов оповести в профила си във Фейсбук, че в нощта на 12 срещу 13 август държавата е влязла в ролята си и в „Бедруум”. „Открита дискотека, работеща в противоречие с редица разпоредби на закона и тероризираща целия залив от години. При първата проверка беше иззета апаратура и изцяло спряно озвучаването. При втората проверка, около 04.00 часа, отново беше спряно озвучаването, с което държавата показа воля и способност да наложи ефективно закона. Законът и наредбите на Община Несебър забраняват каквото и да било озвучаване в открити заведения след 24.00 ч.“, пише Симеонов. По думите му проверките в центъра на Слънчев бряг са показали „по-задоволителна картина“ от предната нощ, което свидетелства за резултатност от действията на институциите. „Рецидивистите от „Оксижен” отново тормозеха района с високи децибели, но и новият им комплект апаратура беше конфискуван и се възцари тишина. Що се отнася до обвиненията, че се фокусираме само върху шума, добре е всички да знаят, че две поредни вечери от касата на „Оксижен” се конфискува целият оборот по около 8 000 лева на нощ, налагат се актове по трудовия кодекс, закона за акцизи, данъци и складове, и други. Все актове, които водят до сериозни санкции за собствениците“, уточнява вицепремиерът. По думите му за пореден път се е видяло, че когато има политическа подкрепа, полицията може да си свърши работата безупречно. Той похвали специалните полицейски сили, командировани от Пловдив и колегите им от ОД на МВР Бургас. Симеонов бе категоричен, че контролът на държавата върху заведенията и другите търговски обекти в Слънчев бряг и Черноморието ще стане еженощен до края на сезона. Според него е крайно време туристическите дейности в България да влязат в рамките на закона, а след началото на следващата пленарна сесия на Народното събрание. „Да прокараме подготвените промени в законодателството, които да спрат терора на тарикатите над нормалните хора. И не на последно място – следете внимателно кои медии - коя страна ще заемат в битката за налагане на закона. Обвързаностите на подземния свят и престъпниците не свършват само до дискотеките в Слънчев бряг – те оплитат политици, хора от всички власти, редактори и журналисти в медиите“, пише още Симеонов.\r\nЗа друга проверката, извършена в нощта на 11 срещу 12 август, вицепремиерът пише, че тогава Слънчев бряг се е превърнал в синоним на нормален и тих европейски курорт. „В 1.00 ч. през нощта събрахме хората от всички контролни институции в РПУ Слънчев Бряг, където ги разделихме на две групи съвместно с полковник Рачев, заместник-началник на ОД Бургас. Започнахме мащабни изненадващи проверки, като първият удар беше върху прословутия \"Оксижен\" на известната пазарджишка мутра Божо „Кравата“. Заведението е имало над 20 акта за нарушения до снощи, но продължаваше да работи и да нарушава разпоредбите за шум. Тази нощ, обаче, им бяха иззети музикалните уредби и под слисаните погледи на собствените им охранители, \"Оксижен\" прекрати работа“, разказва Симеонов. Той уточни, че са установени още нарушения на финансовата дисциплина от НАП, нарушения на закона за храните и наличие на нерегламентирани храни от Агенция по безопасност на храните, нарушени изисквания за пожарна безопасност, липса на здравни книжки и трудови договори от Инспекция по труда, и други. „Заради отказ за съдействие и съпротива DJ-ят беше „закопчан“ с белезници и прибран в районното за 24 часа.\r\nСлед като приключихме проверката на \"Оксижен\" и заведението затвори, тарикатите са внесли нови апаратури. Изчакахме „възкръсналото“ заведение пак да се напълни с хора и отново им иззехме аудио уредбите“, пише той.\r\n„По същото време, вторият екип проверяваше съседните заведения – известното със силното си озвучаване \"Съни Дриймс\", като след това се прехвърли към друго скандализиращо обществения ред заведение на централната алея - \"Корнера\". Само за минути, двете огромни тераси потънаха в тишина. Странно е, че друго знаково заведение – \"4 You\" – тази нощ не работеше, като съмненията за теч на информация предстои да бъдат проверени“, допълва вицепремиерът и подчертава, че държавата е доказала, че когато има политическата подкрепа, институциите не само могат да свършат работата си безупречно, но и го правят с желание и хъс за налагане на закона. Държавата на закона ще покаже, че е по-силна от държавата на мафията. От тази нощ, битката за тишината ще бъде война“, категоричен е Валери Симеонов.\r\nПроверките на Междуведомствения координационен център стартираха в началото на активния летен туристически сезон,  като стремежът им е дисциплиниране на търговските обекти към спазване на законовите изисквания. От тази година започна и затваряне на търговските обекти - нарушители от служителите на НАП при констатирано неиздаване на касови бележки. Контролът се осъществява най-вече за нерегламентирано потребление на акцизни стоки  -  алкохол, цигари или горива. От МВР уточняват, че по този начин се увеличават приходите в държавния бюджет.\r\nПроверките на институциите в Слънчев бряг бяха посрещнати с вълна от шеговити коментари в социалните мрежи. Бяха разпространени и видеоклипове, от които се вижда как в събота вицепремиерът Валери Симеонов и екипите на полицията, НАП, Агенцията за храните, Регионалната здравна инспекция и Инспекцията по труда са посрещнати с викове „Оставка“ и „Довиждане“ от посетителите на заведенията в курорта.", "date": "2017.08.14", "title": "Продължават проверките в курорта Слънчев бряг (ОБЗОР)"}
{"url": "http://www.focus-news.net/news/2017/08/14/2425423/afp-zaginalite-pri-islyamistko-napadenie-v-burkina-faso-sa-17.html", "text": "Загиналите при ислямистко нападение в заведение, намиращо се в столицата на Буркина Фасо Уагадугу, са 17, предава AFP .\r\n„Нападението отне живота на 17 жертви, чиито националности предстои да бъдат изяснени“, заявиха властите в официално изявление.\r\nОще осем души са ранени. Симеон Миланов", "date": "2017.08.14", "title": "AFP: Загиналите при ислямистко нападение в Буркина Фасо са 17"}
{"url": "http://www.focus-news.net/news/2017/08/14/2425424/voa-gorski-pozhar-v-shtata-vashington-prinudi-vlastite-da-evakuirat-30-domakinstva.html", "text": "Американските власти заповядаха евакуирането на десетки домове в щата Вашингтон, заради горски пожар, предава Voice of America.\r\nОт офиса на щатския началник на противопожарната служба заявиха, че една къща и една външна постройка, са изгорели. Смята се, че пожарът е обхванал 41 квадратни километра.\r\nЖителите на 25 до 30 домакинства в община Адамс получиха заповед за незабавна евакуация.\r\nГоворител на екипът за кризисен мениджмънт в югоизточната част на щата заяви, че дъждът е помогнал за потушаване на пожара, но ветровете и сухата трева могат да го разпалят отново. На място са изпратени екипи, които ще отбележат точно зоните, които са заплашени от пожара. Симеон Миланов", "date": "2017.08.14", "title": "VOA: Горски пожар в щата Вашингтон принуди властите да евакуират 30 домакинства"}
{"url": "http://www.focus-news.net/news/2017/08/14/2425425/ekathimerini-pozharite-na-ostrov-zakintos-mozhe-da-sa-umishleno-zapaleni.html", "text": "Гръцките власти смятат, че пожарите на остров Закинтос може да са умишлено запалени, предава Ekathimerini.\r\nОт противопожарната служба заявиха, че има „добре обосновани съмнения относно умишлено дело“, след като пет пожара избухнаха в събота и неделя, последвани от още три по-късно.\r\nМинистърът на правосъдието Ставрос Контонис каза, че множеството пожари, са „планирани“.\r\nОт противопожарната служба добавиха, че 10 от 12-те пожара на Закинтос, все още не са овладени. Симеон Миланов", "date": "2017.08.14", "title": "Ekathimerini: Пожарите на остров Закинтос може да са умишлено запалени"}
{"url": "http://www.focus-news.net/news/2017/08/14/2425426/anadolu-agency-bivshiyat-libiyski-premier-ali-zeydan-e-otvlechen.html", "text": "Въоръжени мъже отвлякоха бившия либийски премиер Али Зейдан, предава Anadolu Agency.\r\nЗейдан е отвлечен от хотел в Триполи и откаран на неизвестна локация. Все още никоя групировка не е поела отговорност за отвличането.\r\nТова не е първият случая, при който Зейдан бива отвличан. Като премиер той бе отвлечен през 2013 година от „Операционната зала на либийските революционери“. Симеон Миланов", "date": "2017.08.14", "title": "Anadolu Agency: Бившият либийски премиер Али Зейдан е отвлечен"}
{"url": "http://www.focus-news.net/news/2017/08/14/2425427/reuters-severna-koreya-vse-oshte-ne-razpolaga-s-tehnologiya-za-navlizane-v-atmosferata-na-raketite-si.html", "text": "Северна Корея все още няма технология за навлизане в атмосферата на ракетите си и най-вероятно ще й отнеме поне една или две години, за да я придобие, предава Reuters.\r\nЗаместник-министърът на отбраната на Южна Корея заяви това, добавяйки, че все пак Северът е напреднал много с минимизирането на ядрените глави.\r\nПритесненията, че Северна Корея е близо до постигане на целта си, а именно ракетите и да имат обсег до САЩ, предизвикаха напрежение през последния месец.\r\n„САЩ и Южна Корея не вярват, че Северна Корея все още има технология за навлизане в атмосферата, в чисто материален инженерен смисъл“, заяви южнокорейският заместник-министър на отбраната Сух Чо-сук.\r\n„Не смятаме, че са стигнали до тази точка, но е вярно, че я наближават“, каза той.  Симеон Миланов", "date": "2017.08.14", "title": "Reuters: Северна Корея все още не разполага с технология за навлизане в атмосферата на ракетите си"}
{"url": "http://www.focus-news.net/news/2017/08/14/2425428/pregled-na-mezhdunarodnite-novini-do-6-chasa-agentsiya-fokus.html", "text": "Опозиционната коалиция във Венецуела отхвърли „военните заплахи от чужди сили“, два дена след като американският президент заяви, че обмисля силова интервенция в южноамериканската страна.\r\nКоалиция „Демократическо единство“ не спомена президентът Доналд Тръмп, но посланието им бе възприето именно като отхвърляне на неговите изявления.\r\nОпозиционните сили във Венецуела заявиха в изявление, че отхвърлят „използването на сила или заплахите за използване на сила, от която и да било страна, срещу Венецуела“.\r\n„Единственият път към мира е възстановяването на демокрацията. Венецуелците искат свободни избори на всички нива“, заявиха от опозицията.\r\n*** Голямо свлачище в северните части на Индия помете два паркирали автобуса, избутвайки ги през дълбока клисура.\r\nПоне 45 души са загинали при този инцидент, заявиха властите. \r\nВъоръжените сили на Индия се присъединиха към спасителната операция. Пет души с тежки наранявания са спасени досега.\r\n***Двама косовски албанци са арестувани по решение на съда в Косово, заради опит да преминат нелегално в Близкия изток, и да се присъединят към една от терористичните групировки в региона.\r\nОбвиняемите са пресекли границата с Македония на 25 юли, след което са пристигнали на летище „Ататюрк“ в Истанбул. На 28 юли турските гранични сили са ги задържали при опит за нелегално пресичане на турско-сирийската граница.\r\nСъдът в Косово постанови те да бъдат арестувани. Двамата заподозрени имат право да обжалват.\r\n*** Мъж нападана служителите на реда в истанбулско полицейско управление.\r\nСмята се, че извършителят, който е застрелян от полицаите, е член на „Ислямска държава“. \r\nПоне един полицай е загинал при нападението. Все още не е известно името на нападателя.  Властите твърдят, че заподозреният е искал да извърши самоубийствен атентат.\r\n***Лидерът на „Хизбула“ Хасан Насралла намекна, че Израел трябва да премести ядрения реактор Димона, защото съоръжението е мишена за групировката.\r\nГоворейки по повод 11-тата годишнина от края на Втората ливанска война, Хасан Насралла заяви, че ако Израел се опита да нахлуе в Ливан, ще бъде посрещнат от отбранителна сила, която е 100 пъти по-силна, отколкото предишния път.\r\nСпоред лидера на „Хизбула“, Израел не е нападал Ливан от 2006-та година, тъй като смята, че една нова война ще струва твърде много. \r\nПо-рано тази година „Хизбула“ заплаши при случай на война да нападне резервоара за амоняк в Хайфа, който е с капацитет 12 хиляди тона. След тази заплаха, Израел премести резервоара. Именно заради това, Хасан Насралла заяви, че Израел трябва да премести и ядрения реактор Димона, защото унищожението му ще е още по-опасно за еврейската държава.\r\n*** Ситуацията около Северна Корея е близо до потенциален военен конфликт.\r\n„Що се отнася до въпроса за скорошната ситуация. Да, ситуацията е много близо до потенциален военен конфликт. И това не би се случило без Вашингтон“, заяви говорителят на руското външно министерство Мария Захарова.\r\nАгенция „Фокус“ припомня, че след като Съвета за сигурност на ООН прие нови санкции срещу Северна Корея, между Пхенян и Вашингтон се размениха остри критики и заплахи.\r\n***Португалското правителство поиска помощ от ЕС за потушаването на стотиците горски пожари, които заплашват да разорят страната. \r\nПовече от три хиляди пожарникари се борят с около 250 пожара. \r\nМинистърът на вътрешните работи Констанца Урбана де Суса заяви, че страната е изпратила SOS сигнал до останалата част от ЕС, заради притесненията, че високите температури и ветровете ще увеличат броя на пожарите.\r\nИскането е за подкрепа под формата на самолети за борба с пожарите, както и пожарникари от други европейски страни по Европейския механизъм за сътрудничество.\r\n*** Поне 31 мюсюлмански поклонници са загинали в неделя, докато са били на годишното хаджийско поклонение в Мека.\r\nВластите не са разкрили все още информация относно причините за смъртта на поклонниците, но саудитската преса твърди, че всички жертви са чужденци.\r\nДо 12-ти август в Кралство Саудитска Арабия са пристигнали 620 хиляди поклонници. Общо 2 милиона се очаква да потеглят на хаджийското пътешествие.\r\n*** Загиналите при ислямистко нападение в заведение, намиращо се в столицата на Буркина Фасо Уагадугу, са 17.\r\n„Нападението отне живота на 17 жертви, чиито националности предстои да бъдат изяснени“, заявиха властите в официално изявление.\r\nОще осем души са ранени.\r\n*** Въоръжени мъже отвлякоха бившия либийски премиер Али Зейдан.\r\nЗейдан е отвлечен от хотел в Триполи и откаран на неизвестна локация. Все още никоя групировка не е поела отговорност за отвличането.\r\nТова не е първият случая, при който Зейдан бива отвличан. Като премиер той бе отвлечен през 2013 година от „Операционната зала на либийските революционери“.", "date": "2017.08.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/14/2425429/", "text": "След като в събота държавният глава Румен Радев отрече с премиера Бойко Борисов да са се договорили за антикорупционния закон, както самият Борисов твърдеше, в неделя лидерът на БСП Корнелия Нинова излезе с позиция, в която поздравява президента за държавническата му позиция. „Борисов, сега къде си? Защо излъга, че с президента сте се договорили и само БСП не е разбрала за тази работа? Алтернативният проект на закон на БСП се намира на страницата на партията. Моля за мнения и предложения. Започваме консултации с академичната общност, съдии, прокурори, адвокати. Истинска борба с корупцията е възможна. Ще ви го покажем”, заявява Нинова. Нейното изказване дойде в отговор на думите на премиера от началото на месеца, че лично се е договорил с президента за структурата на бъдещото антикорупционно звено, а лидерът на БСП коментира темата без да е наясно. В разпространената си позиция Нинова посочва още, че споделя мнението на държавния глава, който в неделя заяви, че проектът за антикорупционен закон в този вид няма да реши проблемите с корупционния модел на управление, тъй като представлява „един механичен сбор от нискоефективни до момента структури“. Тогава президентът Радев коментира и, че е нужен единен, независим орган, който да затвори цикъла: „информация, сигнал, разследване, обвинение“.\r\nВ отговор на Нинова министърът на правосъдието Цецка Цачева заяви по време на брифинг във Варна, че се прави опит за противопоставяне на институциите по темата за антикорупционния закон. Тя отбеляза, че към момента той е качен за публично обсъждане и по конкретни текстове се получават коментари от заинтересованите лица и институции. Цачева подчерта, че финалното му разискване ще се състои на 1 септември в Народното събрание, където Съветът по актуализираната стратегия за продължаване на реформата в съдебната власт, съвместно с парламентарните групи и комисиите, които имат отношение към тази материя, ще обобщят получените мнения. „В този смисъл категорично отхвърлям внушенията в публичното пространство за законопроект, който е механичен сбор от сега действащи структури, които са имали по различни нормативни актове задачи за противодействие на корупционни практики. Изцяло нов е единният орган, ясно са разписани неговите правомощия и задължения, с които той ще разполага във взаимодействие с други вътрешни структури и организации, което ще става чрез нарочно разписани инструкции за координация между тези звена“, заяви министър Цецка Цачева. Тя отчете, че проектозаконът на БСП предвижда възможност за разследващи функции на новия единен антикорупционен орган, с което се прави действително механичен сбор от правомощия. По думите й те вече са отречени, защото фигурата на разследващия агент или инспектор я е имало по времето на кабинета \"Орешарски\", когато за кратко са създадени такива възможности и правомощия за структурата на ДАНС. Цачева припомни, че този опит не е довел до резултат и подобна възможност е била отречена от западните ни партньори. „Когато се внесе в Народното събрание, всеки народен представител е свободен отново да изкаже своето мнение и позиции, но тогава, когато те са аргументирани, а не чрез хвърляне в публичното пространство на обвинение и то от хора, които са причина до момента за липсата на такъв закон в нашето обективно право. Ние ще се противопоставим категорично на реанимиране на отхвърлени от действителността и от западните ни партньори практики, които бяха характерни по времето на кабинета „Орешарски“, защото всички знам колко просъществува този кабинет и че гражданите бяха основната движеща сила за неговия кратък мандат“, добави министър Цецка Цачева. По думите й ангажиментът на правителството е до края на настоящата календарна година България да има приет Закон за противодействие на корупцията и отнемане на незаконно придобитото имущество.", "date": "2017.08.14", "title": "Корнелия Нинова и Цецка Цачева в задочен спор за антикорупционния закон (ОБЗОР)"}
{"url": "http://www.focus-news.net/news/2017/08/14/2425430/the-jerusalem-post-nov-zakonoproekt-predvizhda-izraelskiyat-premier-da-mozhe-da-obyavyava-voyna-samo-sas-saglasieto-na-kabineta-po-sigurnostta.html", "text": "Нова инициатива от страна на израелският премиер Бенямин Нетаняху, ще му позволи да взима решенията за война само с одобрението на кабинета по сигурността, предава The Jerusalem Post .\r\nЦелта на законопроекта е да се избегнат изтичанията на класифицирана информация.\r\nВ някои случаи, според предложението, премиерът ще може сам да решава за обявяването на война, дори без одобрението на кабинета по сигурността.\r\nОчаква се законопроектът да бъде гласуван в израелския парламент през октомври. Симеон Миланов", "date": "2017.08.14", "title": "The Jerusalem Post: Нов законопроект предвижда израелският премиер да може да обявява война само със съгласието на кабинета по сигурността"}
{"url": "http://www.focus-news.net/news/2017/08/14/2425431/reuters-avstraliyskiyat-vitsepremier-zayavi-che-mozhe-da-ne-e-goden-za-parlamenta.html", "text": "Австралийският вицепремиер Барнъби Джойс заяви, че може да не е годен за парламента, след като научи, че е възможно да е двоен гражданин на Австралия и Нова Зеландия, предава Reuters.\r\nТова представлява потенциална заплаха за консервативното правителство.\r\nАвстралийските политици нямат право да бъдат избирани в парламента, ако имат двойно гражданство поради, което в миналото двама сенатори подадоха оставки.\r\nДжойс е лидер на базираната в провинцията „Национална партия“, която е младши партньор в дясноцентристкото Либерално-Национално коалиционно правителство.\r\nМнозинството на коалицията може да бъде загубено, ако Джойс бъде принуден да подаде оставка. Симеон Миланов", "date": "2017.08.14", "title": "Reuters: Австралийският вицепремиер заяви, че може да не е годен за парламента"}
{"url": "http://www.focus-news.net/news/2017/08/14/2425432/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура“. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа\r\nза дните петък – от 17.00 до 20.00 часа и неделя – от 14.00 до 20.00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“ -  няма въведени ограничения.\r\nАМ „Хемус“: област София:\r\nДо 31.08.2017 г. се ограничава движението в дясната тръба на тунел „Витиня“ в посока Варна, поради ремонт. Организацията на движение е следната:\r\n-\tЗа леки МПС:\t\r\nПри км 33+600 и в тунел „Витиня“ движението е двупосочно в лявото платно /посока София/. В тунел „Витиня“ и на съоръжението /видакута/ при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nДвижението е двупосочно в платното за София от км 36+750 до км 37+720 /посока София/. \r\n-\tЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nВ участъка от км 20 до км 74 на АМ „Хемус“ шофьорите да се движат с повишено внимание в посока София, поради полагане на хоризонтална маркировка до 18.08.2017 г.; До 21.08.2017 г. е ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. \r\nобласт Шумен: шофьорите да се движат с повишено внимание в участъка Белокопитово-Шумен при км 338+800 посока Шумен, поради  дейности за направа на насип от скален материал, както и в участъка от км 338+520 до км 362+600 посока Каспичан, поради изпълнение на машинно и ръчно косене до 14.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: до 14.08.2017 г. движението от км 8 до км 9 в посока Перник е само в изпреварващата лента, поради активирало се свлачище.  :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.;област Враца: Мездра-Враца от км 125+500 до км 175+000 – косене на тревни площи. Стесняване на една от лентите за движение. Срок до 19.08.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Симитли-Кресна-Кулата-граница Гърция от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти и единични. Срок до 18.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: на 14.08.2017 г. от 138+940 до км 139+880 гр. Луковит движение с повишено внимание поради ремонт на пътната настилка. СМР  се извършват с отбиване на движението, като се затваря лявото платно (посока София–Русе) и цялото движение се прехвърля в другата посока Русе-София, където движението става двупосочно. Срок до 11.10.2017г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Белокопитово от км 173+000 до км 250+000 – движение с повишено внимание поради подмяна повредени ограничителни системи. Срок до14.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017г. от 9:00 ч. до 22:00 ч. се ограничава движението в двете посоки за транзитно преминаващите автомобило по път I-5/E-85 Габрово - Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут:  За местното движение и идващите от северозапад автомобили маршрутът е:  Габрово- гр. Трявна-с. Белица- с. Вонеща вода-Проход на Републиката /Хаинбоаз/ и обратно. Поставена е необходимата сигнализация;  движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл.Борово - Бяла от км 44+800 до км 52+000 – ремонтни дейности по асфалтовата настилка. Срок до 14.08.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумен: от км 57+000 до км 109+070 посока Шумен – машинно косене. Срок до 14.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 14.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.;  път III-208 от км 82+700 до км 94+200 Руен-Айтос – попълване на банкети. Срок до 18.08.2017г.      ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 16.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради частични ремонти на асфалтовата настилка.  Срок до 18.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 14.08.2017 г.; път III-1306 Тишевица-Горно Пещене от км 58+000 до км 63+000 –  стесняване на една от лентите за движение поради почистване на земен окоп. Срок до 16.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът II-58 Конуш-Черноочене-Комунига-Тополово-Асеновград при км 4+415 дясно, движение с повишено внимание в едната лента – частични ремонтни дейности. Срок до 15.08.2017г.; път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 от км 0+000 до км 0+514 – затворен от 14.08.2017 г. поради ремонт на пътната настилка на път I-3. Обходен маршрут: от кръстовището с ул. „Предел“ до път I-3. Срок до 11.10.2017г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-401 Микре-Изворче от км 0+000 до км 15+500 движение с повишено внимание поради машинно и ръчно косене на банкети .Срок до 18.08.2017г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка. Срок до 15.08.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък се пропускат живущите в населените места Манастирско, Трапище и Бистра, поради липса на обходен маршрут. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-21 Русе - Силистра от км 1+565 до км 16+000 – полагане на хоризонтална маркировка по пътните платна. Срок до 15.08.2017 г. ; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Стойките - Широка лъка от км 32+150 до км 35+350 ще бъде затворено движението на МПС в чертите на с. Широка лъка във връзка с провеждане на тържествена заря-проверка в чест на загиналите от войните. Срок от 21:00 до 21:30 на 14.08.2017 г.; път ІІІ-867 Средногорци - Мадан от км 0+000 до км 7+300 ще се извършват частични ремонти на асфалтовата настилка. Срок до 18.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г. ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г. : Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.08.14", "title": "Актуална пътна обстановка"}
{"url": "http://www.focus-news.net/news/2017/08/14/2425433/interfaks-severna-koreya-otzova-poslanitsite-si-v-golemite-strani-za-konsultatsii-i-instruktsii.html", "text": "Северна Корея отзова посланиците си от големите страни в Пхенян за консултации и инструкции, предава Интерфакс .\r\nПосланикът в Китай Ли Чже Рен, посланикът в Русия Ким Хен Чжун и постоянният представител в ООН Ча Сон Нам, са отзовани. Още няколко ключови дипломати ще участват в консултациите.\r\nПо-рано Пхенян предупреди, че може да пусне няколко ракети, които да паднат около контролирания от САЩ остров Гуам. В отговор на това Доналд Тръмп заяви, че САЩ са готови на военно разрешаване на севернокорейския въпрос. Симеон Миланов", "date": "2017.08.14", "title": "Интерфакс: Северна Корея отзова посланиците си в големите страни за консултации и инструкции"}
{"url": "http://www.focus-news.net/news/2017/08/14/2425434/predstoyashti-sabitiya-v-stranata-za-14-avgust-agentsiya-fokus.html", "text": "***\r\nОт 11.00 часа в конферентната зала „Варна“ на общината министърът на туризма Николина Ангелкова, министърът на околната среда и водите Нено Димов, кметове от област Варна и Добрич, областните управители на Варна и Добрич,  представители на туристическия бизнес и бранш в региона ще вземе участие в дискусията „За по-чист морски туризъм“.\r\n***\r\nОт 14.00 часа пред Административната сграда на „ВиК – Варна“ официално в експлоатация ще бъде пусната новата Централна диспечерна служба, Лабораторията за изпитване на водомери, както и  новоизградени сгради, свързани с експлоатационно-техническото обслужване на абонатите на дружеството. На церемонията по официалното откриване на новите обекти ще присъстват министърът на регионалното развитие и благоустройството Николай Нанков, кметът на Варна Иван Портних, областният управител Стоян Пасев, кметове на общини от Варненска област, партньори на „ВиК – Варна“. \r\n***\r\nОт 09.00 до 22.00 часа в зала „София” ще се проведат квалификациите във всички дисциплини на Открит шампионат на България по бадминтон „Евразия”.\r\n***\r\nОт 9.00 часа 6 състав на Специализирания наказателен съд ще гледа делото срещу Салх З., Производство по чл.270 от НПК. \r\n***\r\nОт 09.30 часа 21 състав на Софийски градски съд ще заседава по делото срещу акушерката Емилия Ковачева.\r\n***\r\nОт 09.30 часа 16 състав на Специализирания наказателен съд ще гледа делото срещу Димитър П., Производство по чл.270 от НПК. \r\n***\r\nОт 10.00 часа 14 състав на Специализирания наказателен съд ще гледа делото срещу Стефан Е., Производство по чл.270 от НПК. \r\n***\r\nОт 13.00 часа в Националния пресцентър на БТА ще се проведе пресконференция за\r\nНационалната кампания „Изпей „Обичам те” на български” 2017 г. - най-мащабната кампания в България в подкрепа на българската музика. \r\n***\r\nОт 13.30 часа 4 състав на Специализирания наказателен съд ще гледа делото срещу Ценко Ч., Производство по чл.270 от НПК. \r\n***\r\nОт 16.00 часа в Библиотеката на СБАЛДБ проф. д-р Иван Митев, Фондация „За Нашите Деца“ организира дискусия за родители на тема: „Научаване и приемане на диагноза“.\r\n***\r\nОт 18.00 часа, в конферентната зала на крепостта „Баба Вида“ кметът Огнян Ценков ще се срещне с ръководителите на групи от различните държави, включили се в 62-ия международен гребен поход по река Дунав - ТИД 2017.\r\n***\r\nОт 8.00 часа в Народно читалище „Йордан Йовков – 1870 г.“ ще ес проведе Лятна детска занималня.\r\n***\r\nОт 09.00 часа ще се проведе извънредно заседание на Общинския съвет в Добрич.\r\n***\r\nОт 10.00 часа при изхода на град Добрич на път II-29 в посока Варна започва рехабилитацията на 14 км от пътя Добрич - Кардам. На символичната първа копка ще присъстват председателят на Управителния съвет на Агенция „Пътна инфраструктура“ инж. Дончо Атанасов, кметове от региона, областна администрация Добрич и др.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nОт 17.00 часа в храм „Успение Богородично“ ще бъде отслужена празнична вечерна служба по повод храмовия празник и Тържествен концерт на дамски хор при храм „Свети Атанасий“ Варна с диригент Евгения Григорова, солист Любомир Григоров\r\n„Вечер на православната музика“.\r\n***\r\nОт 17.30 часа във Възрожденското училище ще бъде открита изложбата на арт ателие „Духовна пътека за млади зографи” – „Панагия”. \r\n***\r\nОт 9.30 часа в зала 2 Окръжен съд – Пловдив ще гледа делото срещу Борислав С., обвинен в причиняване на смърт по непредпазливост при управление на моторно превозно средство. \r\n***\r\nОт 12.00 часа в Заседателна зала в офиса на фондация \"Пловдив 2019\" ще се проведе пресконференция, на която ще бъдат обявени резултатите от отворените покани от втора и трета сесия, свързани с програмата на „Пловдив 2019”. \r\n***\r\nОт 18.00 часа в катедрален храм „Успение Богородично” Негово Високопреосвещенство Пловдивския митрополит Николай ще отслужи Празнична вечерня с чина на Опелото на Пресвета Богородица. \r\n***\r\nОт 09.00 часа ще започне втората гонка  в посока Варна на XVII издание на международната регата „Кор Кароли“. \r\n***\r\nОт 10.00 часа в Детския отдел на Градската библиотека децата, участващи в Клуба по летни интереси ще представят свои любими детски книги. \r\n***\r\nОт 18.00 часа в църквата „Успение Богородично“ ще бъде отслужено вечерно богослужение.\r\n***\r\nОт 21.00 часа в центъра на селото ще се проведе – тържествена заря-проверка с военнослужещи от 101 алпийски батальон и духов оркестър на ВВС – Пловдив.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 20.30 часа на градския стадион ще се проведе Юбилеен концерт – 40 години на група „Сигнал”.", "date": "2017.08.14", "title": "Предстоящи събития в страната за 14 август (Агенция „Фокус”)"}
{"url": "http://www.focus-news.net/news/2017/08/14/2425435/nimh-shte-bade-predimno-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-26-i-31.html", "text": "Днес времето ще бъде предимно слънчево с временни увеличения на облачността, по-значителни над североизточните райони. Почти без валеж. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Георги Цеков. Ще духа до умерен северозападен, в Източна България умерен до силен северен вятър. Максималните температури ще бъдат предимно между 26° и 31°, в София около 25°. Атмосферното налягане ще продължи да се повишава и ще стане по-високо от средното за август.\r\nНад Черноморието ще има променлива облачност. По северното крайбрежие преди обяд не е изключено да превали. Ще духа умерен до силен северен вятър. Максимални температури на въздуха: 27° – 29°. Температурата на морската вода е 26° – 27°. Вълнението на морето ще бъде 2 – 3 бала.\r\nНад планините ще бъде предимно слънчево, след обяд с купеста облачност. Ще бъде почти без валеж. Ще духа умерен до силен северен, а по най-високите части на Рила и Пирин североизточен вятър. По-късно през деня вятърът над масивите от Западна България ще отслабне. Максималната температура на височина 1200 метра ще е 22°, на 2000 метра – около 14°.", "date": "2017.08.14", "title": "НИМХ: Ще бъде предимно слънчево с временни увеличения на облачността, максималните температури ще са между 26° и 31°"}
{"url": "http://www.focus-news.net/news/2017/08/14/2425436/haskovo-5-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница на ГКПП „Капитан Андреево” има 5 км колони от товарни автомобили на изход от страната. Това съобщиха от пресцентъра на ГД „Гранична полиция”. \r\nНа българо-сръбската граница на ГКПП „Калотина” и на българо-гръцката граница на ГКПП „Кулата” трафикът е интензивен от товарни автомобили на изход от страната.\r\nНа българо-македонската и на българо-румънската граница трафикът е нормален на всички ГКПП.\r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017.08.14", "title": "Хасково: 5 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/08/14/2425437/reuters-petrolnite-sondazhi-na-ispanska-kompaniya-v-yuzhnokitaysko-more-byaha-prekrateni-sled-natisk-ot-kitay.html", "text": "Сондажният кораб, който бе в центъра на спор между Виетнам и Китай за добива на петрол в Южнокитайско море, пристигна в малайзийското пристанище Лабуан, предава Reuters.\r\nДобивът на петрол от виетнамския блок 136/3 бе прекратен след натиск от страна на Китай, който твърди, че концесията, която Виетнам даде на испанската компания „Repsol“ е незаконна.\r\n„Repsol“ заявиха, че са прекратили сондажа, след като компанията е похарчила 27 милиона долара за петролното находище. Съсобственици на блока са виетнамската държавна петролна компания и „Мубадала девелъпмънт“ от ОАЕ. Решението за прекратяването на сондажите бе взето след посещението на виетнамска делегация в Пекин. Симеон Миланов", "date": "2017.08.14", "title": "Reuters: Петролните сондажи на испанска компания в Южнокитайско море бяха прекратени след натиск от Китай"}
{"url": "http://www.focus-news.net/news/2017/08/14/2425438/predstoyashti-mezhdunarodni-sabitiya-za-14-avgust-agentsiya-fokus.html", "text": "Върховният представител на Европейския съюз по въпросите на външните работи и политиката на сигурност Федерика Могерини ще се срещне с външните министри на блока, за да обсъдят ситуацията около Северна Корея. \r\n***  Германският канцлер Ангела Меркел ще проведе предизборна кампания в западния германския град Зиген преди парламентарните избори на 24 септември. \r\n***  В Лондон ще се проведе мълчалива демонстрация в памет на жертвите от пожара в „Гренфел Тауър“. \r\n***  Турският президент Реджеп Тайип Ердоган ще даде реч по случай 16-та годишнина от основаването на управляващата „Партия на справедливостта и развитието“. \r\n*** Следене на реакциите, след като иранският парламент одобри повече от половин милиард долара за финансиране на ракетната програма на страната и чуждестранните операции на Революционната гвардия в отговор на американските санкции.", "date": "2017.08.14", "title": "Предстоящи международни събития за 14 август /Агенция „Фокус“/:"}
{"url": "http://www.focus-news.net/news/2017/08/14/2425439/zapochva-rehabilitatsiyata-na-14-km-ot-pat-dobrich-kardam.html", "text": "Със средства от ОП „Региони в растеж“ 2014-2020 г. започва рехабилитацията на 14 км от път II-29 Добрич - Кардам. Това съобщиха от пресцентъра на Агенция пътна инфраструктура. На символичната първа копка ще присъстват председателят на Управителния съвет на Агенция „Пътна инфраструктура“ инж. Дончо Атанасов, кметове от региона, областна администрация Добрич и др.\r\nОтсечката, която ще се ремонтира започва след разклона за с. Стефаново и е до кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна.\r\nСтроително-монтажните работи на лот 5 от ОПРР ще се изпълняват от „Инжстройинженеринг“ ЕООД. Строителният надзор ще осъществява „Трафик холдинг“ ЕООД. Авторският надзор е на „Трансконсулт-22“ ООД. \r\nСъс средства от ОПРР ще се рехабилитират близо 30 км от път II-29 Варна - Добрич. В средата на юни започна ремонта на 15,5 км от второкласният път, които са включени в лот 4 на програмата, а в понеделник стартира обновяването и на още 14 км.", "date": "2017.08.14", "title": "Започва рехабилитацията на 14 км от път Добрич - Кардам"}
{"url": "http://www.focus-news.net/news/2017/08/14/2425440/tass-sasht-shte-tarsyat-ruska-i-kitayska-podkrepa-za-dialoga-sas-severna-koreya.html", "text": "Вашингтон има намерение да си съдейства с Русия и Китай за оказване на влияние на властите на Северна Корея, предава ТАСС.\r\nТова заявиха държавният секретар Рекс Тилърсън и министърът на отбраната Джеймс Матис.\r\n„САЩ продължават работата с нашите съюзници и партньори, с цел задълбочаване на сътрудничеството в дипломатическата и военната сфера. Също така призовават държавите, поемащи отговорност за обезпечаване на изолацията на режима в Пхенян да съблюдават санкции, за да не остане нито един незасегнат източник на доходи на Северна Корея“, казват Тилърсън и Матис.\r\n„В частност САЩ продължава да изисква от Китай и Русия това, което те взеха като отговорност, а именно да не предоставят на режима жизнено важната за него икономическа помощ“, заявиха от Вашингтон. Симеон Миланов", "date": "2017.08.14", "title": "ТАСС: САЩ ще търсят руска и китайска подкрепа за диалога със Северна Корея"}
{"url": "http://www.focus-news.net/news/2017/08/14/2425441/patriarh-neofit-shte-uchastva-vav-vechernoto-bogosluzhenie-sreshtu-hristiyanskiya-praznik-uspenie-na-presveta-bogoroditsa-v-troyanskiya-manastir.html", "text": "Българският патриарх и Софийски митрополит Неофит ще вземе молитвено участие във вечерното богослужение срещу големия християнски празник Успение на Пресвета Богородица в Троянския манастир, предаде репортер на Агенция „Фокус”. \r\nДнес в навечерието на един от най-големите християнски празници - Успение на Пресвета Богородица, в посветената на Божията Майка Троянска света обител ще бъде отслужено Празнично вечерно богослужение с чина на Опело Богородично. Това ще стане с благословението и при молитвеното участие на Негово светейшество Българския патриарх и Софийски митрополит Неофит, архиерей и други висши духовници на Българската православна църква. Началото на богослужението е 18.00 часа. \r\nНикола ПЕТКОВ", "date": "2017.08.14", "title": "Патриарх Неофит ще участва във вечерното богослужение срещу християнския празник Успение на Пресвета Богородица в Троянския манастир"}
{"url": "http://www.focus-news.net/news/2017/08/14/2425442/reuters-bivshiyat-prezident-na-arzhentina-kristina-fernandes-kirshner-gubi-izborite-po-predvaritelni-danni.html", "text": "Предпочитаният кандидат на настроеният в подкрепа на бизнеса аржентински президент, най-вероятно печели изборите за сената, предава Reuters.\r\nПри 61,81 % преброени гласове, кандидатът на президента Маурисио Макри Естебан Булрих има 35,40 % от гласовете, докато основният му опонент бившият крайноляв президент Кристина Фернандес 32,98 %.\r\nИзборите за сенат в Буенос Айрес са особено важни, тъй като в провинцията живее 40 % от населението на Аржентина.\r\nСоциолозите очакваха Фернандес да спечели, което предизвика страх сред бизнеса, инвеститорите и средната класа, че връщането й в конгреса, може да я върне и като президент през 2019-та година.  Симеон Миланов", "date": "2017.08.14", "title": "Reuters: Бившият президент на Аржентина Кристина Фернандес Киршнер губи изборите по предварителни данни"}
{"url": "http://www.focus-news.net/news/2017/08/14/2425443/denyat-14-avgust-v-balgarskata-istoriya.html", "text": "2001 г.\r\nВ България пристига румънският премиер Адриан Нъстасе. Той е първият държавник, с когото се среща новият премиер Симеон Сакскобургготски.1996 г.\r\nОткрита е първата оптична кабелна магистрала София-Ниш.1965 г.\r\nОт 8 до 14 август във Варна се провежда Първи балкански филмов фестивал.1965 г.\r\nПодписано е споразумение между правителствата на България, Румъния и СССР за доставка на електроенергия от СССР за България.1958 г.\r\nБългария установява дипломатически отношения с Иракската република.\r\nБългарско посолство в Ирак е открито през септември 1958 г.. През същата година за период от 10 години иракският посланик в Белград е акредитиран и в София. Свое посолство в България Ирак открива през 1969 г.1945 г.\r\nНикола Петков и неговите привърженици излизат с декларация, че ОФ вече не съществува в първоначалния си вид, а служи само за прикритие на комунистите и затова те не могат да участват в избори, проведени от правителството на ОФ, и оттеглят кандидатурите си в цялата страна.1944 г.\r\nИзпратена е нота от Германия с обвинение към България, за дистанциране в отношенията.1943 г.\r\nОт 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските.1879 г.\r\nПубликувани са Привременни правила за общинското градско и селско управление: въведен е възрастов, образователен и имуществен ценз за общинските съветници и кметове, както и за назначаване на кметовете и на половината от столичния общински съвет от правителството.1872 г.\r\nВасил Левски и Вутьо Ветьов предприемат опит да сплашат ловешкия чорбаджия Денчо Халача. При акцията е убит слугата на Денчо Халача.На тази дата са родени:1941 г.\r\nРоден е Тома Георгиев Спространов - български музиковед, журналист. Завършва агромелиорация във ВССИ в Пловдив (1967 г.). Радиоводещ е в Радио Пловдив (от 1964 г.); автор и водещ на предаването “Любопитни петолиния”; автор и водещ на музикалното предаване “Пулсиращи ноти” в БНР. Главен редактор е на вестник “Меридиан рокшоу” (1985-1989 г.). Член е на организационния комитет на фестивала “Златен Орфей” (1982-1987 г.). Музикален редактор е на “12+3” по програма “Хоризонт” на БНР.1938 г.\r\nРоден е Иван Попйорданов – бивш генерален директор на БНТ. Завършва висше образование в Прага (филмова и телевизионна техника). От 1972 г. до 1979 г. е директор на Студия за игрални филми \"Бояна\". От 1984 г. до 1988 г. е директор на Българския културен център в Прага. Директор и зам.-генерален директор в БНТ (1989-1990 г.), изпълнителен директор е в БНТ (1992-1993 г.), главен мениджър на БНТ (1997 г.), генерален директор е на БНТ (1998 г.).1888 г.\r\nРоден е Никола Иванов Янев - български поет и журналист. Завършва гимназия в Солун (1906 г.). Следва българска филология в Софийския университет. Работи като редактор в Дирекция по печата към Министерството на външните работи, секретар е в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на сп. “Звено” (1914 г). Стихосбирката му “Любов” излиза през 1930 г. ( с предговор от А. Страшимиров). Умира на 6 юни 1921 г. в София.1881 г.\r\nРоден е Тодор Парашкевов Хаджиев - български оперен диригент, композитор и пианист. Баща на П. Хаджиев. Завършва Пражката консерватория, специалност композиция и пиано. Военен капелмайстор в София и диригент на Народната опера (поставя на българска сцена над 40 опери). Умира на 9 октомври 1956 г.1864 г.\r\nРоден е Христо Юрданов - български военен деец, полковник. Завършва Болградската гимназия, а след Освобождението - Военното училище в София (1884 г.). В Сръбско-българската война е командир на Кюстендилската опълченска дружина. Участва в боя за с. Плоча, като допринася за отблъскване на противника през първия ден на войната. Напуска бойното поле тежко ранен. През Балканската война е командир на VII пехотен Преславски полк. Проявява се в боя при Караагач и атаката на Чаталджанската позиция, когато спасява полковото знаме. В Междусъюзническата война е командир на II бригада от VII пехотна Рилска дивизия. Умира на 17 ноември 1924 г. в София.1945 г.\r\nРоден е Борис Кирилов Христов - български поет. Завършва българска филология във Великотърновския университет (1970 г.). Работи като учител в Перник, редактор е в сп. “Комсомолски живот”. Член е на СБП. Дебютира със стихове през 1973 г. Участва със стихотворения в сборник “Трима млади поети” (1975 г.), автор е на стихосбирката “Вечерен тромпет” (1977 г.), “Честен кръст” (1982 г.), на новелата “Бащата на яйцето” (1987 г., адаптирана за киното от А. Кулев), повестта “Смъртни петна” (1990 г.), “Крилете на вестителя” (1991 г.), на стихосбирката “Думи върху думи” (1993 г.; билингва, съвместно с Анри Кулев) и др. Издава поезия в САЩ (билингва). Негови стихове са превеждани в САЩ, Канада, Германия, Гърция, Индия.На тази дата умират:1932 г.\r\nУмира българският лесовъд Константин Милошев Байкушев (10 февруари 1867 - 14 август 1932 г.). Пионер на горското дело в България.\r\nЗавършва „Лесовъдство“ в Германия (1889). Създава службата по укрепване и залесяване. Пръв открива и описва през 1897 г. вековната черна мура в местността Бъндерица в Пирин, наречена на негово име Байкушева мура.\r\nРъководител е на българското горско дело и деен участник в горското законодателство.1872 г.\r\nУмира Спиридон Николаев Палаузов - български учен, историк медиевист, византолог и балканист, първият представител на модерната българска историография. Роден е на 16 юли 1818 г. Завършва право в Ришельовския лицей в Одеса (1839 г.) и държавно-стопански науки в Мюнхен с докторат \"За политическата икономия, която е била позната на гърците\" (1843 г.). Същевременно завършва и история в университета в Санкт Петербург с магистърска дисертация, посветена на цар Симеон Велики (1852 г.). Заема високи държавни служби в С. Петербург и Варшава. Член е на авторитетното \"Общество за руска история и древност\" от 1846 г. Сред популярните му съчинения са: \"Исторически очерк на сръбската държава до края на XV в.\" (1845 г., на руски език), \"Векът на българския цар Симеон\" (1852 г., на руски език), \"Румънските княжества Влахия и Молдова в историко-политическо отношение\" (1859 г., на руски език) и др. Най-важното от творчеството на Палаузов е издадено в \"Избрани трудове\", т. I-II (1974 г., 1977 г.)За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.14", "title": "Денят 14 август в българската история"}
{"url": "http://www.focus-news.net/news/2017/08/14/2425444/pregled-na-osnovnite-temi-v-dobrudzhanskiya-pechat.html", "text": "„Отново заплаха за добив на шистов газ в Добруджа“, съобщава челото на вестник „Нова добруджанска трибуна“. Сигналът е на гражданска инициатива против проучване и добив на шистов газ. Получен е доклад на РИОСВ – Варна за въздействието върху околната среда на предложение за проучване и добив на шистов газ в община Генерал Тошево. „Местният парламент решава за временно предоставяне на терен на изпълнителя на водния цикъл“, съобщава изданието. Предвижда се имотът в ЖК „Балик“ ще бъде предоставен за срок не по-дълъг от 5 години. Наемната цена ще бъде определена въз основа на експертна оценка, изготвена от лицензиран оценител. „Юбилейното издание на „Виа Понтика“ свързва млади в изкуството от 4 държави“, съобщава всекидневникът. Студенти и преподаватели от четири държави се включват в Международния фестивал, който ще се проведе от 10 до 20 септември в Балчик. За това издание се очаква да пристигнат повече от 200 актьори, музиканти и художници. \r\n„Цацаров в Каварна: Уважавам и птиците, и хората, но хората са ми по-скъпи“, съобщава на първа страница другият регионален вестник  „Добруджанска трибуна“. Според главния прокурор на Републиката защитата на природата както и съдебната реформа са се оказали добра хранителна среда за много неправителствени организации, излезли с благородни призиви. Като друг проблем Цацаров е посочил изпълнителите на местната НАТУРА за „Калиакра“ и доколко те са си изпълнили задълженията. В рубриката „Акценти“ – „Ремонтират 14 км от пътя Добрич-Кардам“. Средствата са осигурени по ОП „Региони в растеж“ за периода 2014 – 2020 г. Рехабилитацията на второкласния път започва от днес. На символичната първа копка ще присъства председателят на Управителния съвет на Агенция „Пътна инфраструктура“ инж. Дончо Атанасов. „Определени са представителите от секторите ВЕИ и туризъм от Каварна за работните групи по защитените зони“, съобщава изданието. Кметът на Община Каварна Нина Ставрева е обсъдила проекта на Интегрирания план за управление на защитените зони в района на Калиакра с представители и собственици на ветрогенератори и на туристическия бранш. С цел осигуряване на дългосрочно оцеляване на най-ценните европейски биологични видове и местообитания всяка членка на ЕС е определила защитени зони по НАТУРА 2000.", "date": "2017.08.14", "title": "Преглед на основните теми в добруджанския печат"}
{"url": "http://www.focus-news.net/news/2017/08/14/2425445/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Днес във връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. 511, ул. „Георги Спасов“, ул. 510, ул. 519. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 513 №37.\r\nВъв връзка с подмяна на сградно водопроводно отклонение на ул. „Димитър Петков“, жк. „Света троица“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: по ул. „Враня“ от ул. „Зайчар“ до ул. „Димитър Петков“; по ул. „Димитър Петков“ от ул. „Враня“ до ул. „Пловдив“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Зайчар“.\r\nВъв връзка с подмяна на водомерен възел на ул. „Бунтовник“ в жк. „Лозенец“ се налага спиране на водоподаването от 10:00 до 14:30 часа на клиентите на „Софийска вода”, живеещи в района на: ул. „Бунтовник“; по ул. „Николай Лилиев“ от ул. „Бунтовник“ до ул. „Вежен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Николай Лилиев“.\r\nВъв връзка с монтаж на пожарен хидрант на ул. 68 кв., „Враждебна“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. 8, ул. 51, ул. 55, ул. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 68 №1.\r\nВ понеделник във връзка с подмяна на сградно водопроводно отклонение на ул. „Липите“ в с. Казичене се налага спиране на водоподаването от 9:30 до 16:30 часа на клиентите на „Софийска вода”, живеещи в района по ул. „Липите“ от ул. „Любен Каравелов“ до ул. „Троянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липите“ ъгъла с ул. „Васил Левски“.\r\nВъв връзка с подмяна на сградно водопроводно отклонение на ул. „Дон“ в кв. „Горна баня“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. 646 от ул. „Орхидея“ до ул. „Дон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. 754.", "date": "2017.08.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/14/2425446/smolyan-ogranichava-se-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya.html", "text": "Движението по път III-866 Смолян – Стойките – Широка лъка (от км 32+150 до км 35+350), в района на Широка лъка, ще бъде ограничено от 21.00 до 21.30 часа за провеждането на тържествена заря-проверка в памет на загиналите воини от селото. Това съобщиха от пресцентъра на Агенция „Пътна инфраструктура”. Необходимо е шофьорите да спазват пътната сигнализация и указанията на регулировчиците.", "date": "2017.08.14", "title": "Смолян: Ограничава се движението по път III-866 в района на Широка лъка за провеждането на тържествена заря"}
{"url": "http://www.focus-news.net/news/2017/08/14/2425447/reuters-silite-za-sigurnost-na-burkina-faso-eliminiraha-trima-islyamisti-no-ekstremistite-vse-oshte-darzhat-zalozhnitsi.html", "text": "Силите за сигурност на Буркина Фасо елиминираха трима джихадисти, но екстремистите все още държат заложници, предава Reuters.\r\nАгенция „Фокус“ припомня, че екстремистите извършиха нападение срещу ресторант в центъра на Уагадугу, при което загинаха поне 17 души. \r\nМинистърът на комуникациите Реми Данджину заяви, че екстремистите все ое държат заложници в турския ресторант „Азиз Истанбул“. Симеон Миланов", "date": "2017.08.14", "title": "Reuters: Силите за сигурност на Буркина Фасо елиминираха трима ислямисти, но екстремистите все още държат заложници"}
{"url": "http://www.focus-news.net/news/2017/08/14/2425448/sofiya-vavezhda-se-vremenna-organizatsiya-na-dvizhenieto-za-remont-na-bul-simeonovsko-shose.html", "text": "Въвежда се временна организация на движението за ремонт на бул. „Симеоновско шосе”. Това съобщиха от пресцентъра на Столична община. До 24.00 часа на 20 август 2017 г. се забранява влизането на пътни превозни средства по дясната пътна лента от северното пътно платно на Околоврътен път при пътен възел „Симеоновско шосе” на 165 м в посока гр. Перник. Движението ще се извършва  в останалите две ленти от пътното платно в същия участък. \r\nОт 00.00 часа на 21 август 2017 г. до 24.00 часа на 27 август 2017 г. се забранява влизането на пътни превозни средства по две ленти от дясната страна на северното пътно платно на Околоврътен път при пътен възел „Симеоновско шосе” на 165 м в посока гр. Перник. Движението ще се извършва в останалата една лента от пътното платно в същия участък. \r\nОт 00.00 часа на 28 август 2017 до 24.00 часа на 03 септември 2017 г. се забранява влизането на превозни средства по лявата пътна лента от северното пътно платно на Околоврътен път при „Симеоновско шосе” на 165 м в посока гр. Перник. Движението ще се извършва  в останалите две ленти от пътното платно в същия участък. \r\nОт 00.00 часа на 04 септември 2017 г. до 24.00 часа на 10 септември 2017 г. се забранява влизането на пътни превозни средства по дясната пътна лента от южното пътно платно на Околоврътен път при пътен възел „Симеоновско шосе” на 165 м в посока Пловдив. Движението ще се извършва в останалите две ленти от пътното платно в същия участък. \r\nОт 00.00 часа на 11 септември 2017 г. до 24.00 часа на 17 септември 2017 г. се забранява влизането на превозни средства по две ленти от дясната страна на южното пътно платно на Околоврътен път при пътен възел „Симеоновско шосе” на 165 м в посока гр. Пловдив. Движението ще се извършва в останалата една лента от пътното платно в същия учасък. \r\nОт 00.00 часа на 18 септември 2017 г. до 24.00 часа на 24 септември 2017 г. се забранява влизането на превозни средства по лявата пътна лента от южното пътно платно на Околоврътен път при пътен възел „Симеоновско шосе” на 165 м в посока гр. Пловдив. Движението ще се извършва в останалите две ленти от пътното платно в същия участък.", "date": "2017.08.14", "title": "София: Въвежда се временна организация на движението за ремонт на бул. „Симеоновско шосе”"}
{"url": "http://www.focus-news.net/news/2017/08/14/2425449/plovdiv-mitropolit-nikolay-shte-oglavi-opelo-bogorodichno-v-katedralen-hram-uspenie-na-presveta-bogoroditsa.html", "text": "В навечерието на големия християнски празник Успение на Пресвета Богородица  Негово високопреосвещенство Пловдивският митрополит Николай ще оглави Опело Богородично за храмовия празник на пловдивския катедрален храм „Успение на Пресвета Богородица”, предаде репортер на Агенция „Фокус”. Началото на службата е от 18.00 часа. \r\nНикола ПЕТКОВ", "date": "2017.08.14", "title": "Пловдив: Митрополит Николай ще оглави Опело Богородично в катедрален храм „Успение на Пресвета Богородица”"}
{"url": "http://www.focus-news.net/news/2017/08/14/2425450/burgas-potushen-e-pozharat-vav-vilno-selishte-elenite.html", "text": "Потушен е пожарът във вилно селище \"Елените\". Това съобщиха от пресцентъра на ОДМВР-Бургас. Сигналът за пожара е подаден около 21.50 часа в неделя в Районно управление - Несебър. Огънят е възникнал в гориста местност в близост до хотел \"Royal Castle\" във вилно селище \"Елените\". Своевременно към мястото на инцидента се отправили два противопожарни екипа, които ограничили и потушили запалването. От инцидента изгорели около 5-10 декара сухи треви и храсти, но не е заплаха за живота и здравето на почиващите и персонала от хотела. Установено е, че причина за пожара са искри от пиротехнически елементи, ползвани в шоу програма по повод сватба, провеждана в близост до хотел \"Royal Castle\" и поривистия силен вятър, духащ по време на тържеството. Минути след приключване на пиротехническото шоу пожара в гористата местност е забелязан и са алармирани пожаротехническите екипи.", "date": "2017.08.14", "title": "Бургас: Потушен е пожарът във вилно селище \"Елените\""}
{"url": "http://www.focus-news.net/news/2017/08/14/2425451/dobrich-obshtinskiyat-savet-shte-provede-izvanredna-sesiya.html", "text": "Общинският съвет в град Добрич ще се проведе извънредна сесия, съобщиха от пресцентъра на Общината. Дневният ред включва 2 точки: връчване на удостоверение от Общинската избирателна комисия на общински съветник и полагане на клетва и Отдаване под наем на терен за временно използване във връзка с Проект „Интегриран проект за водния цикъл на гр. Добрич – Фаза 1“ за Обособена позиция №3 „Извършване на допълнително проектиране, реконструкция и рехабилитация на водопроводната мрежа на гр. Добрич, етп 1, обхващащ „Водоснабдяване – ЛОТ 3“. Вносител и на двете точки е Йордан Йорданов.", "date": "2017.08.14", "title": "Добрич: Общинският съвет ще проведе извънредна сесия"}
{"url": "http://www.focus-news.net/news/2017/08/14/2425452/denyat-14-avgust-v-svetovnata-istoriya.html", "text": "2014 г.\r\nПрезидентът на „Роснефт“ Игор Сечин се обръща за финансова помощ към правителството на Русия. Компанията дължи на банките 1.5 трилиона долара и изпитва затруднение във връзка с въведените международни санкции по повод напрежението в Украйна.2013 г.\r\nПри безредиците в Египет загиват 421 човека, а пострадалите общо са към 4 хиляди.2012 г.\r\nБританската банка Standard Chartered е обвинена от американските регулировъчни финансови органи в незаконни транзакции на ирански компании, поради което е глобена с 340 милиона долара.2011 г.\r\nПри нападение на талибани върху резиденцията на губернатора в провинция Парван, източен Афганистан загиват над 19 човека, а още трийсетина са ранени.1994 г.\r\nЗаловен е терориста Илич Рамирес Санчес, известен като \"Карлос Чакала\".ю1992 г.\r\nС указ на президента Борис Елцин в Русия започва масова (чекова) приватизация.1992 г.\r\nС навлизането на грузинската армия в Абхазия започва Грузинско-абхазката война.1969 г.\r\nБританското правителство изпраща войски в Северна Ирландия, за да спре сблъсъците между католици и протестанти.1962 г.\r\nСлед три и половина години е завършен тунелът под Монблан.1949 г.\r\nКонрад Аденауер е назначен за първи канцлер на Федерална република Германия.Той заема този пост до 1963 г.. В периода 1951-1955 г. е министър на външните работи. Той е председател на Християндемократическия съюз от 1946 г. до 1966 г.1947 г.\r\nПакистан става независим доминион в рамките на Британската общност.1945 г.\r\nВъзстановени са дипломатическите отношения със СССР.1945 г.\r\nЯпония приема условията на съюзниците за безусловна капитулация, което слага край на Втората световна война.1942 г.\r\nАмериканският генерал Дуайт Айзенхауер е назначен за главнокомандващ армията на съюзниците в Северна Африка, която започва офанзива срещу немските войски на генерал Ромел. В периода 1953 –1961 г. Дуайт Айзенхауер е президент на САЩ. Айзенхауер е роден в Денисън, Тексас. Семейството му е с германски произход. Айзенхауер завършва гимназията в Абълин през 1909 г.и работи в млекарницата „Бел Спрингс“ от 1909 г. до 1911 г. Айзенхауер се жени в Денвър за Мейми Дженева Дауд на 1 юли 1916 г. Те имат две деца.1941 г.\r\nПриета е Атлантическата харта. Атлантическата харта е декларация на държавните ръководители на САЩ и Великобритания. Тя разработва общите цели на борбата против нацизма и следвоенното устройство на света на принципите на демократичното развитие, равенството на нациите и правото на самоопределение. СССР приема хартата на 24 септември 1941 г.. На 1 януари 1942 г. на конференция във Вашингтон 26 държави подписват декларация, на основата на която се изгражда антихитлеристката коалиция.1917 г.\r\nРуското царско семейство е изпратено на заточение в Сибир от Временното правителство на страната.1908 г.\r\nНа хиподрум във Фолкънстоун, Англия, се провежда първият международен конкурс за красота.1248 г.\r\nЗапочва строежът на Кьолнската катедрала. Тя е най-големият готически храм в Германия – дължината й е 144 м., а височина 157 м.. Катедрата е включена в Списъка на световното наследство на ЮНЕСКО.На тази дата са родени:1960 г.\r\nРодена е Сара Брайтман - английска певица, актриса, танцьорка. Занимава се с танци от 3-годишна възраст, а на 10 години дебютира в театъра. До 1976 г. е танцьорка в телевизионния сериал \"Pan’s Peoplе\"; по-късно създава попгрупата \"Hot Gossip\", с която през 1978 г. издава сингъла \"I lost My Heart to a Starship Trooper\", заел първо място в английската музикална класация. През 1981 г. е одобрена за ролята на Джемина в мюзикъла \"Котките\" от Андрю Лойд Уебър. Това е началото на дългата им съвместна работа; през 1984 А. Л. Уебър се развежда със съпругата си, за да се ожени за Сара Брайтман. Бракът им продължава до 1990 г. Тя създава роли в мюзикълите на Уебър \"Фантомът на операта\", \"Реквием\", \"Аспекти на любовта\" и др. След развода си с Уебър тя пътува с концертния спектакъл \"Музиката на Андрю Лойд Уебър\"; в същия период издава и солови албуми.\r\nДискография: \"Songs That Got Away\" (1989 г.), \"Dive\" (1993 г.), \"Timeless\" (1997 г.), \"Time to Say Goodbye\" (1997 г.), \"As I Came of Age\" (1998 г.), \"Sings Music of Andrew Lloyd Webber\" (1998 г.), \"Fly\" (1998 г.), \"Surrender\" (1998 г.), \"The Andrew Lloyd Webber Collection\" (1998 г.), \"Trees They Grow So High\" (1998 г.), \"Eden\" (1998 г.), \"Eden [Japan #1]\" (1999 г.), \"Eden [Japan #2]\" (1999 г.), \"La Luna [Import Bonus Track]\" (2000 г.), \"La Luna\" (2000 г.), \"La Luna [Barnes & Noble Exclusive Edition]\" (2000 г.).1959 г.\r\nРоден е Ървин Меджик Джонсън - бивш американски баскетболист от НБА.1921 г.\r\nРоден е Джорджо Стрелер - италиански режисьор. През 1940 г. завършва Академията за любителско драматично изкуство в Милано. Работи като актьор в различни драматични трупи. Като режисьор дебютира през 1941 г. През 1947 г. организира и ръководи заедно с П. Граси първия в Италия стационарен драматичен театър “Пиколо театро” (Милано). Ръководи собствена театрална трупа (1968-1972 г.), през 1972 г. се връща в “Пиколо театро”. В творческата си практика утвърждава реалистичния театър в съчетание с основните принципи на театралните теории на Б. Брехт.\r\nСпектакли: “На дъното” от Горки (1947 г.), “Слуга на двама господари” от Голдони (1947 г.), “Опера за три гроша” (1956 г.), “Добрият човек от Сечуан” (1958 г.) и “Швейк по време на Втората световна война” от Брехт (1961г.), “Вишнева градина” от Чехов (1956 г.), “Кориолан” (1957 г.) и “Крал Лир” (1972 г.) от Шекспир и др. Поставя оперни спектакли - “Травиата” от Верди (1947 г.), “Любовта към трите портокала” от Прокофиев (1947 г.), “Тайният брак” от Чимароза (1949 г.) в театър Ла Скала и др.1885 г.\r\nРоден е Владимир Матвеевич Бахметиев - руски писател. Най-значителният му роман за Гражданската война е \"Престъплението на Мартин\" (1928 г.). На Гражданската война в Сибир е посветен романът \"Настъпление\" (1933-1940 г., преработено издание 1957 г. със заглавие \"На прага\"). Умира на 16 октомври 1963 г. в Москва.1867 г.\r\nРоден е английският писател и драматург Джон Голсуърти (1867 - 1933). Носител е на Нобелова награда за литература през 1932 г. Автор на \"Сага за Форсайтови\".1866 г.\r\nРоден е Дмитрий Сергеевич Мережковски - руски писател, един от най-значителните руски декаденти. Автор е на романи, проникнати от религиозно-християнски идеи (трилогията “Христос и Антихрист” 1895-1905 г.), изследването “Л. Н. Толстой и Достоевски” (кн. 1-2, 1901-1902 г.), памфлети против революцията (1906 г.), исторически пиеси (“Павел I”, 1908 г.; “Царевич Алексей”, 1920 г.), романи, стихове, критика. Емигрира от Съветска Русия през 1920 г.Умира на 9 декември 1941 г. в Париж.На тази дата умират:1994 г.\r\nУмира Елиас Канети - австрийски писател. Роден е на 25 юли 1905 г. в Русчук, днес Русе. Завършва естествени науки във Виена, защитава докторат по философия. През 1938 г. емигрира в Лондон. Завещава личната си библиотека и личния си архив с непубликувани лекции, ръкописи и писма на Централната библиотека в Цюрих. По негова молба 8 години след смъртта му никой няма да получи право да използва архива и непубликуваните трудове. Според неговото желание дневниците и част от кореспонденцията ще могат да се ползват едва през 2024 г. Той е автор на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител е на литературна награда “Г. Бюхнер” (1972 г.), “Н. Закс” (1975 г.), “Г. Келер” (1977 г.) и на Нобелова награда за литература (1981 г.).1988 г.\r\nВ Модена, Италия, умира Енцо Ферари (1898 - 1988) - създател на едноименната италианска автомобилна компания. Основава  Социета Анонима Скудерия Ферари през 1929 година, когато е на 31-годишна възраст.1972 г.\r\nУмира Жул Ромен - френски писател, член е на Френската академия (1946 г.). Роден е на 26 август 1885 г. в Сен Жулиен Самптьой. През 20-те години на ХХ в. създава гротескни фарсове, разобличаващи политическите нрави, научното и литературното шарлатанство: \"Кнок, или Тържеството на медицината\" (1924 г., поставена 1923 г.), киноромана \"Доногоо-Тонка\" (1920 г., поставена 1930 г.), комедията \"Господин Льо Труадек в лапите на разврата\" (1923 г.). Публикува сборник със статии и речи \"Върховете и паденията на свободата\" (1960 г.), сборник с философски есета \"За да съхраним разума\" (т. 1-3, 1960-1967 г.), сборник със спомени \"Симпатии и срещи\" (1970 г.).1961 г.\r\nУмира Лионело Вентури - италиански изкуствовед. Роден е през 1885 г. в Модена. Син и ученик на А. Вентури (1856-1941 г.), който е автор на капиталния труд \"История на италианското изкуство\" (11 т., 1901-1940 г.). Професор е в университетите в Торино (1915-1932 г.) и Рим (от 1945 г.). През 1932-1939 г. живее във Франция, а през 1939-1944 г. - в САЩ. Последовател е на Б. Кроче; признава за основен художествен критерий абсолютната свобода на индивидуалното самоизразяване, което го води към апология на формалистичното изкуство.\r\nАвтор е на книгите: \"Джорджоне и джорджонизъм\" (1913 г.), \"История на художествената критика\" (1936 г.), \"Сезан\" (1936), \"Живопис и живописци\" (1945 г.), \"Италианска живопис\" (3 т., 1950-1952 г.) и др.1958 г.\r\nУмира Фредерик Жолио-Кюри - френски физик и общественик. Роден е на 19 март 1900 г. в Париж. Професор е в Колеж дьо Франс (1937 г.), висш комисар на Франция по атомна енергия (1946-1951 г.), председател е на Световния съвет на мира (1949-1958 г.). Заедно със съпругата си Ирен (1897-1956 г.), дъщеря на Пиер и Мария Кюри, откриват изкуствената радиоактивност на някои елементи (1934 г.). Лауреат е на Нобелова награда за химия за 1935 г. През 1946 г. става президент на Световната федерация на научните работници. След смъртта на И. Кюри поема поста £ на директор на Радиевия институт и лекциите £ в Сорбоната. От 1956 г. е и директор на Лабораторията по ядрена физика в Орси. Член е на Френската академия на науките, на Лондонското кралско дружество. Почетен член е на БАН (1952 г.).1956 г.\r\nУмира Бертолт Брехт - германски поет, драматург и театрален деец. Роден е на 10 февруари 1898 г. в Аусбург. Създател е на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.); \"Пушките на г-жа Карар\" (1937 г.); \"Майка Кураж и нейните деца\" (1939 г.); \"Добрият човек от Сечуан\" (1938-1942 г.) и др.1941 г.\r\nУмира Пол Сабатие - френски химик. Той е член на Парижката академия на науките от 1913 г.. Роден е на 5 ноември 1854 г. в Каркасон. Завършва Висшия педагогически институт в Тулуза (1877 г.). От 1884 г. до 1930 г. е професор в Тулузкия университет. Изследванията на Сабатие в областта на хидрогенизационната катализа способстват за създаване на промишлен каталитичен органичен синтез. През 1897 г. заедно с Ж. Сандеран получава етан, нагрявайки смес от етилен с водород в присъствието на никелов катализатор. През 1909 г. осъществява каталитична хидрогенизация на кротоновата, олеиновата и елаидиновата киселини. През 1907-1911 г. заедно с френския химик А. Мел доказва, че Mg, Zh, Cd и техните киселини предизвикват дехидрогенизация, а окисите на алуминия, волфрама и силиция - дехидратация на спирта. Изследва реакциите на каталитичната кондензация и изомеризация в присъствието на окиси и хлориди, каталитичния крекинг на тежки въглеводороди. Получава Нобелова награда за химия (1912 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.14", "title": "Денят 14 август в световната история"}
{"url": "http://www.focus-news.net/news/2017/08/14/2425453/sliven-obshtinskite-savetnitsi-ot-gerb-georgi-stoyanov-i-zhivko-minchev-organizirat-priemna-za-grazhdani.html", "text": "Общинските съветници от ГЕРБ Георги Стоянов и Живко Минчев организират приемна за граждани, съобщиха от пресцентъра на партията. Откритите приемни на представителите на местния парламент се провеждат всеки понеделник. Гражданите на Сливен могат да се обръщат към тях с питания по различни лични и социални теми, както и с въпроси, касаещи инфраструктурата на града и населените места в община Сливен. \r\nГеорги Стоянов и Живко Минчев ще приемат граждани от 9.30 до 16.30 часа. Предварителното записване става на тел. 044/63 32 23.", "date": "2017.08.14", "title": "Сливен: Общинските съветници от ГЕРБ Георги Стоянов и Живко Минчев организират приемна за граждани"}
{"url": "http://www.focus-news.net/news/2017/08/14/2425454/blagoevgrad-tri-leki-avtomobila-sa-katastrofirali-na-glaven-pat-e-79-kray-zheleznitsa-nyama-postradali.html", "text": "Три леки автомобила са катастрофирали на главен път Е-79 край Железница. Това съобщиха за Радио „Фокус“ – Пирин от Областно пътно управление – Благоевград. Инцидентът е станал в ранните часове на деня. При пътнотранспортното произшествие няма пострадали, нанесени са само материална щети. Автомобилите са извън платното за движение и не пречат за преминаването на останалите моторни превозни средства.\r\nЛивия НИНОВА", "date": "2017.08.14", "title": "Благоевград: Три леки автомобила са катастрофирали на главен път Е-79 край Железница, няма пострадали"}
{"url": "http://www.focus-news.net/news/2017/08/14/2425455/vratsa-mitropolit-grigoriy-shte-oglavi-opelo-bogorodichno-v-cherepishkiya-manastir-uspenie-na-presveta-bogoroditsa.html", "text": "В навечерието на Успение Богородично Негово високопреосвещенство Врачанският митрополит Григорий ще оглави Опело на Пресвета Богородица за празника на Черепишкия манастир „Успение на Пресвета Богородица”, предаде репортер на Агенция „Фокус”. Началото на богослужението е от 17.00 часа. \r\nУтре от 09.00 часа митрополит Григорий ще оглави архиерейска света Литургия в светата обител. \r\nНикола ПЕТКОВ", "date": "2017.08.14", "title": "Враца: Митрополит Григорий ще оглави Опело Богородично в Черепишкия манастир „Успение на Пресвета Богородица”"}
{"url": "http://www.focus-news.net/news/2017/08/14/2425456/der-spiegel-es-zasedava-na-izvanredna-sreshta-za-naprezhenieto-mezhdu-sasht-i-severna-koreya.html", "text": "Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз за напрежението около Северна Корея, на което светът стана свидетел през последните дни, съобщава германското издание Der Spiegel.\r\nВ рамките на преговорите, които ще се проведат в понеделник, 14 август, ще бъдат обсъдени „следващите възможни стъпки“ на ЕС в кризата, подчерта говорител на Брюксел.\r\nПовод за срещата е последният ракетен тест на режима на Ким Чен-ун, последван от размяната на остра реторика между Пхенян и Вашингтон.Тереза Герова", "date": "2017.08.14", "title": "Der Spiegel: ЕС заседава на извънредна среща за напрежението между САЩ и Северна Корея"}
{"url": "http://www.focus-news.net/news/2017/08/14/2425457/burgas-iztochiha-3600-lv-ot-debitnite-i-kreditni-karti-na-50-godishna-varnenka.html", "text": "Източиха 3600 лв. от дебитните и кредитни карти на 50-годишна варненка. Това съобщиха от пресцентъра на ОДМВР - Бургас. Около 16.00 часа на 11 август в Пето Районно управление – Бургас е получено съобщение от 50-годишна варненка за това, че около обяд от автомобила ѝ \"Фиат Панда\", с варненска регистрация, паркиран край бургаски солници, чрез взломяване на предната лява врата, е извършена кражба на дамската ѝ чанта, съдържаща дебитни и кредитни карти. Впоследствие жената установила, че от картите са извършени неправомерни транзакции на сумата от общо 3 600 лв. Работата по случая продължава от служители на Пето Районно управление – Бургас.", "date": "2017.08.14", "title": "Бургас: Източиха 3600 лв. от дебитните и кредитни карти на 50-годишна варненка"}
{"url": "http://www.focus-news.net/news/2017/08/14/2425458/faz-nyakolko-hilyadi-dushi-sa-evakuirani-zaradi-pozhari-na-gratskiya-ostrov-kalamos.html", "text": "Няколко хиляди души са евакуирани в нощта срещу понеделник от ваканционния остров Каламос, разположен североизточно от гръцката столица Атина, съобщава германският национален ежедневник Die Frankfurter Allgemeine Zeitung. \r\nПожарът, който бушува в гористите местности, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. \r\nОгънят бушува на една от най-популярните дестинации за почивка, разположена на едва около 45 км североизточно от Атина. Към настоящия момент няма данни за жертви.Тереза Герова", "date": "2017.08.14", "title": "FAZ: Няколко хиляди души са евакуирани заради пожари на гръцкия остров Каламос"}
{"url": "http://www.focus-news.net/news/2017/08/14/2425459/smolyan-s-tarzhestvena-zarya-proverka-shte-bade-otbelyazvan-hramoviyat-praznik-uspenie-na-presveta-bogoroditsa-v-selo-shiroka-laka.html", "text": "С тържествена заря-проверка ще бъде отбелязван храмовият празник „Успение на Пресвета Богородица“ в село Широка лъка, съобщиха от пресцентъра на Община Смолян. Програмата по отбелязването на събитието е започнала още вчера. \r\nТази вечер в 18.00 часа ще се проведе Вечерно богослужение в църквата „Успение Богородично“. А от 21.00 часа ще се състои тържествена заря-проверка с военнослужещи от 101 алпийски батальон и духов оркестър на ВВС – Пловдив. Заради това мероприятие, което е в памет на загиналите воини от селото, в центъра на Широка лъка за половин час (от 21.00 до 21.30 часа) ще бъде ограничено движението по път III-866 Смолян – Стойките – Широка лъка (от км 32+150 до км 35+350).", "date": "2017.08.14", "title": "Смолян: С тържествена заря-проверка ще бъде отбелязван храмовият празник „Успение на Пресвета Богородица“ в село Широка лъка"}
{"url": "http://www.focus-news.net/news/2017/08/14/2425460/burgas-dvama-mazhe-sa-se-udavili-prez-pochivnite-dni.html", "text": "Двама мъже са се удавили на територията на Област Бургас през почивните дни. Това съобщиха от пресцентъра на ОДМВР-Бургас. В събота (12 август) около 18.30 часа в района на Южния плаж в Китен, до пост № 4, е открит удавен 52-годишния В.В. от София. Тялото му е откарано за аутопсия в „Съдебна медицина” към УМБАЛ – Бургас. Работата по случая продължава от служители на Районно управление – Приморско.\r\nНа следващия ден (13 август) около 14.00 часа в Пето Районно управление – Бургас е получено съобщение за труп на мъж, изхвърлен от морето в района на плажната ивица на Северния бургаски плаж в посока „Черноморски солници” АД – Бургас – установено е, че това е 50-годишният З.Г. от Бургас. При извършения първоначален оглед видими следи от насилие не са открити. Тялото на мъжа е откарано за аутопсия в „Съдебна медицина” при УМБАЛ – Бургас. Работата по случая продължава от служители на Пето Районно управление – Бургас.", "date": "2017.08.14", "title": "Бургас: Двама мъже са се удавили през почивните дни"}
{"url": "http://www.focus-news.net/news/2017/08/14/2425461/nimh-zhalt-kod-za-buren-vyatar-e-obyaven-za-tsyaloto-chernomorsko-kraybrezhie.html", "text": "Жълт код за бурен вятър е обявен за цялото Черноморско крайбрежие. Това сочи справка на сайта на Националния институт по метеорология и хидрология (НИМХ) при БАН. След полунощ ще има усилване на вятъра от северозапад до 12-17 м/сек (6-7 бала по Бофорт), пориви до 20 м/сек (8 бала по Бофорт).", "date": "2017.08.14", "title": "НИМХ: Жълт код за бурен вятър е обявен за цялото Черноморско крайбрежие"}
{"url": "http://www.focus-news.net/news/2017/08/14/2425462/gazeta-express-sasht-i-darzhavi-ot-es-izraziha-zagrizhenost-ot-politicheskata-bezizhoditsa-v-kosovo.html", "text": "В съвместно прессъобщение дипломатическите представителства на Франция, Германия, Италия, Обединеното кралство и Съединените американски щати изразиха загрижеността си от политическата безизходица в Косово, съобщава вестник Gazeta Express. \r\nСъгласно разпространения от дипломатите текст, косовските лидери трябва да формират институции, но и да предприемат необходимите реформи, за да предотвратят подобни ситуации да се повтарят в бъдеще. Косово е изправено пред много предизвикателства, както в краткосрочен, така и в дългосрочен план, включително програмата на Международния валутен фонд (МВФ), енергийната ситуация, но също така и необходимостта от икономическо развитие, укрепване на правовата държава, европейската перспектива и отношенията със Сърбия. „Гражданите на Косово заслужават парламент и правителство, които да могат да посрещнат тези предизвикателства\", се казва в прессъобщението.\r\n„Косовските лидери са отговорни за формирането на тези институции, но и да проведат необходимите реформи, за да предотвратят подобен застой в бъдеще. Надяваме се, че лидерите на Косово, както в политиката, така и в гражданското общество, ще поемат водеща роля в решаването на този въпрос, включително чрез представяне на конкретни предложения. Важен първи принцип е, че депутатите, избрани в косовския парламент, трябва да присъстват на сесиите на събранието и да позволят работата му да започне\", пише още в разпространения текст.\r\nКосовските политически партии, представени в парламента, не успяха да постигнат компромис относно избора на нов председател. Коалицията ПАН, победител в предсрочните избори от 11 юни, има 39 от общо 120 места в парламента. Тя се нуждае от подкрепата на други политически партии  или на отделни депутати, за да избере председател, одобрен с най-малко 61 гласа. Другите партии обаче отказват да подкрепят ПАН, което доведе страната до политическа безизходица. Председателят на сесията свика нова учредително заседание в понеделник, за да бъде избран председател и неговите заместници. Но ПАН обяви бойкот на сесията. По-ранните опити за свикване на учредителното заседание се провалиха поради липса на кворум.Тереза Герова", "date": "2017.08.14", "title": "Gazeta Express: САЩ и държави от ЕС изразиха загриженост от политическата безизходица в Косово"}
{"url": "http://www.focus-news.net/news/2017/08/14/2425463/speshna-pomosht-nyama-da-ostane-bez-komunikatsionna-sistema.html", "text": "Линейките на „Спешна помощ” в страната няма да остават без комуникационна система, запис на обаждания и GPS проследяване. Това обяви Любомир Петров от Консорциум „Електронно здравеопазване” в предаването \"Тази сутрин\" по бТВ. Фирмите, които поддържат системата от създаването ѝ през 2009 г., обявиха преди дни, че прекратяват ангажимента си заради изтичане на договора си с Министерството на здравеопазването. Ведомството се забави с процедурата за нов конкурс с мотива, че се опитва да постигна по-ниска цена. Така се появи риск в спешните центрове да се върнат към писането на адреси на хартия. „Променихме решението си, защото сме социално отговорни компании – всичките, които участваме в този консорциум. За да бъдат служителите на „Спешна помощ” и гражданите спокойни, решихме да продължим да поддържаме системата до избирането на нов доставчик”, подчерта Петров.\r\nКонсорциумът ще работи за своя сметка докато трае процедурата: „Ако се проточи прекалено дълго време, ще дискутираме с МЗ (…) 2-3 месеца ще издържим”. Петров допълни, че е възможно да се постигне по-ниска цена от плащаните до момента 180 000 лв. месечно.", "date": "2017.08.14", "title": "„Спешна помощ” няма да остане без комуникационна система"}
{"url": "http://www.focus-news.net/news/2017/08/14/2425464/zigmar-gabriel-merkel-se-podchini-na-voennata-politika-na-tramp.html", "text": "Министърът на външните работи на ФРГ Зигмар Габриел отново отхвърли плановете за значително увеличаване на разходите на отбрана на Берлин, отправяйки тежки обвинения към канцлера Ангела Меркел, пише баварският вестник Die Sueddeutsche Zeitung.\r\nЛидерът на Християндемократическия съюз (ХДС) заложи в предизборната си кампания увеличението на военния бюджет на страната до два процента от БВП. Финансовият секретар Йенс Шпан предложи в допълнение намаляване на фондовете за социално финансиране. Според първия дипломат на Берлин това е подчиняване на политиката на президента на САЩ Доналд Тръмп – нещо, което Габриел съвсем доскоро изобщо не си е представял, че може да се случи в Германия..Тереза Герова", "date": "2017.08.14", "title": "Зигмар Габриел: Меркел се подчини на военната политика на Тръмп"}
{"url": "http://www.focus-news.net/news/2017/08/14/2425465/pazardzhik-konstantiyskiyat-episkop-yakov-shte-oglavi-opelo-bogorodichno-v-katedralen-hram-uspenie-na-presveta-bogoroditsa.html", "text": "В навечерието на големия християнски празник Успение на Пресвета Богородица, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави Опело Богородично за храмовия празник на пазарджишкия катедрален храм „Успение на Пресвета Богородица”, предаде репортер на Агенция „Фокус”. Началото на службата е 18.00 часа. \r\nНикола ПЕТКОВ", "date": "2017.08.14", "title": "Пазарджик: Константийският епископ Яков ще оглави Опело Богородично в катедрален храм „Успение на Пресвета Богородица”"}
{"url": "http://www.focus-news.net/news/2017/08/14/2425466/plovdiv-v-grada-shte-badat-obyaveni-odobrenite-proekti-za-programata-na-plovdiv-evropeyska-stolitsa-na-kulturata-2019.html", "text": "От 12.00 часа днес ще бъдат обявени резултатите за одобрените проекти от Фондация „Пловдив 2019“. Това съобщи за Радио „Фокус“ – Пловдив артистичният директор на Фондация „Пловдив 2019“ Светлана Куюмджиева. По думите ѝ ще бъдат представени резултатите от 2-ра и 3-та сесия на Отворените покани за проекти, които ще бъдат включени в програмата на „Пловдив – Европейска столица на културата 2019“. Всеки кандидатствал с проектното си предложение ще получи индивидуален имейл, с който ще бъде информиран за решението на Комисията според изпратеното предложение. Пълната информация относно резултатите от 2-ра и 3-та сесия на Отворените покани ще бъде публикувана и на официалната интернет страница, както и в социалните канали на Фондация „Пловдив 2019“. Резултатите ще бъдат обявени също и пред медиите на специална пресконференция в Заседателна зала в офиса на Фондация „Пловдив 2019“ днес. В брифинга ще участват артистичният директор Светлана Куюмджиева и Надя Гризо, която е член на журито по оценка на проектните предложения.\r\nКристиян ГАРОВ", "date": "2017.08.14", "title": "Пловдив: В града ще бъдат обявени одобрените проекти за програмата на „Пловдив – Европейска столица на културата 2019“"}
{"url": "http://www.focus-news.net/news/2017/08/14/2425467/shumen-pozhar-gori-kray-skalniya-fenomen-mechkata.html", "text": "За трети път през тази година гората над Мечката в ПП „Шуменско плато“ е в обхваната в пламъци. Това съобщиха от Североизточното държавно предприятие. Към момента пожарът е обхванал около 3 декара и продължава да се разраства. „Огнищата са две и пламъците бързо пълзят по дърветата“, съобщи старши лесничей Ивайло Тодоров. Той е на място с още 9 горски от ДГС-Шумен, които се опитват да потушат пожара. „Теренът е пресечен и това ни затруднява изключително. Очакваме към нас да се присъединят колеги и от други стопанства, които да ни окажат помощ при погасяване на двете огнища“, каза още инж. Тодоров.\r\nЗа разлика от предишния пожар в тази част на парка този път пламъците са обхванали и част от пътеката на колоездачите. СИДП и ДГС-Шумен призовават гражданите да бъдат внимателни и да пазят горите от пожари, а ако видят огън в гората да подадат сигнал на телефон 112.", "date": "2017.08.14", "title": "Шумен: Пожар гори край скалния феномен Мечката"}
{"url": "http://www.focus-news.net/news/2017/08/14/2425468/politico-savetnitsi-na-donald-trapm-predrichat-brutalen-septemvri.html", "text": "Официални лица, част от екипа съветници на американския президент Доналд Тръмп, описаха идващия месец септември като „брутален“, „лош“ и „много тежък“, заради сливането на няколко проблема, пише Politico в европейската си редакция.\r\nТе се надяват да успеят да разработят по-добър план относно политиката на президента по някои наболели въпроси – таванът на националния дълг, федералният бюджет за 2018 г., данъчната реформа, разходите за инфраструктура и може би още един опит за отмяна на сегашната система за здравеопазване. \r\nТяхната цел да е да ограничат очакванията на Тръмп по тези въпроси и да постигнат някои компромиси. Много хора разглеждат месеца като ключов за „връщането на президентството в релси“. \r\nГоворител на Белия дом отбеляза: „Президентът е заявил ясно желанието си да направи данъчна и здравна реформа. Това не е въпрос на избор“. Тереза Герова", "date": "2017.08.14", "title": "Politico: Съветници на Доналд Тръпм предричат „брутален“ септември"}
{"url": "http://www.focus-news.net/news/2017/08/14/2425469/mvr-8-dushi-sa-zaginali-a-38-sa-postradali-pri-katastrofi-v-stranata-prez-izminaloto-denonoshtie.html", "text": "8 души са загинали при 24 катастрофи в страната през изминалото денонощие. Това съобщиха от пресцентъра на МВР. При катастрофите има 38 пострадали, от които един е с опасност за живота. В София са станали 62 леки и три тежки пътнотранспортни произшествия, при които има шестима ранени.", "date": "2017.08.14", "title": "МВР: 8 души са загинали, а 38 са пострадали при катастрофи в страната през изминалото денонощие"}
{"url": "http://www.focus-news.net/news/2017/08/14/2425470/blagoevgrad-v-selata-zelen-dol-i-balgarchevo-e-vaveden-rezhim-na-vodopolzvaneto-poradi-namaleli-debiti-na-vodoiztochnitsite.html", "text": "В селата Зелен дол и Българчево е въведен режим на водоползването поради намалели дебити на водоизточниците. Това съобщи за Радио „Фокус“ – Пирин техническият секретар на водоснабдителното дружество, обслужващо област Благоевград. В село Българчево, в имотите, разположени северно от сградата на кметството вода ще се подава в интервала от 7.00 до 19.00 часа, а в имотите, разположени южно от сградата на кметството, съответно от 19.00 до 7.00 часа на следващия ден. В село Зелен дол ще се подава вода в следните часови интервали: от 12.00 до 13.00 часа, от 18.30 до 20.30 часа.\r\nЛивия НИНОВА", "date": "2017.08.14", "title": "Благоевград: В селата Зелен дол и Българчево е въведен режим на водоползването поради намалели дебити на водоизточниците"}
{"url": "http://www.focus-news.net/news/2017/08/14/2425471/die-presse-desetgodishen-afganistanski-bezhanets-sabira-sredstva-v-pomosht-na-srabsko-dete.html", "text": "С художествена изложба в Белград 10-годишният афганистански бежанец Фархад Нури се опита да събере средства за болно сръбско дете, пише австрийският вестник Die Presse.\r\n„Малкият Пикасо“, както наричат Нури, представи творбите си в кафене в сръбската столица. Сред тях са портрети на германския канцлер Ангела Меркел, на художника Салвадор Дали и на футболната звезда Кристиано Роналдо.\r\nКато част от кампания за набирането на средства, неговите картини са продадени на цени от 250 до 800 динара (две до седем евро). Оригиналите са на стойност 2,5 хил. динара – приходи, които Нури ще запази за себе си. \r\nКаузата е за шестгодишно момче от Сърбия, което страда от тумор в мозък. \r\nНури живее с родителите си и двамата си по-малки братя в бежански лагер в Сърбия в продължение на осем месеца. Талантът му е забелязан в рамките на работни срещи на местни благотворителни организации, които са му позволи да посещава училището по изкуства и тримесечен курс по форография. Мечтата на 10-годишното афганистанско момче е да учи рисуване в Швейцария. „Малкият Пикасо\" вече е звездата на местните медии.Тереза Герова", "date": "2017.08.14", "title": "Die Presse: Десетгодишен афганистански бежанец събира средства в помощ на сръбско дете"}
{"url": "http://www.focus-news.net/news/2017/08/14/2425472/pregled-na-osnovnite-temi-vav-velikotarnovskiya-pechat.html", "text": "„Над 2 100 гости на фестивала в Никополис ад Иструм се пренесоха в римската епоха“ е заглавие от първа страница на областния всекидневник „Янтра Днес”. Пазар на животни и на роби, гладиаторски игри, антична кухня и мода, занаяти, сред които монетосечене, ювелирство и грънчарство, имаха възможност да наблюдават през целия ден многобройните туристи. „Община Велико Търново дава над 500 000 лв. за нови детски площадки“ е друго заглавие от днешното издание. Къде и кога ще бъдат направени ремонтите, научете от всекидневника. „Белгийският посланик слуша Бах в старинен храм в Арбанаси“, пише още вестникът. Посланикът на Белгия у нас Франсоа Бонтан се наслади на музиката на Бах в храма „Свети Архангели Михаил и Гавраил“ в Арбанаси. Негово превъзходителство дойде на частно посещение със сина си. „Упорит пътен нарушител остава в ареста, пипнат да шофира нетрезвен и без книжка“ е новина от криминалната хроника. На страниците на вестника ще откриете и статия, разказваща за откриване на лова за пернат дивеч в село Миндя.  \r\n„Фестивалът „Нике – играта и победата“ върна Никополис ад Иструм 18 века назад във времето“ е заглавие от другия областен ежедневник „Борба“. Варвари и римляни се сбиха на площада в Никополис ад Иструм и се превърнаха в най-голямата атракция във втория фестивал „Нике – играта и победата“, който се проведе в събота в Никополис ад Иструм. „Стягат цялостен ремонт на пътя към Арбанаси до края на годината“ е друга тема от всекидневника. Вместо системно да ремонтират пътя от Велико Търново до Горна Оряховица през Арбанаси, отсечката ще бъде реновирана изцяло. Това ще се случи до края на годината, а докато трае обновлението, отсечката няма да се затваря. „Санирането в Горна Оряховица най-сетне започна“, пише още ежедневника.  След година и половина протакане заради различни административни процедури безплатното саниране в община Горна Оряховица най-после стартира. Вече се работи на ул. „Славянска“ 18, където изпълнител е великотърновска фирма, а общо осем блока са готови за старта на енергийната реконструкция, след като са преминали всички етапи на подготовката. На страниците на днешното издание е поместен и материал за програмата за празника на Стражица, която вече стартира.", "date": "2017.08.14", "title": "Преглед на основните теми във великотърновския печат"}
{"url": "http://www.focus-news.net/news/2017/08/14/2425473/sport-grigor-dimitrov-ostava-pod-nomer-11-v-svetovnata-ranglista.html", "text": "За трета поредна седмица най-добрият български тенисист Григор Димитров остава под номер 11 в световната ранглиста. \r\nСред първите десет има само една промяна – победителят от турнира от сериите „Мастърс“ в Монреал Александър Зверев се изкачи до рекордната за кариерата му седма позиция в класацията. Едно място губи австриецът Доминик Тийм.\r\nНачело остава Анди Мъри, следван от Рафаел Надал и Роджър Федерер.", "date": "2017.08.14", "title": "Спорт: Григор Димитров остава под номер 11 в световната ранглиста"}
{"url": "http://www.focus-news.net/news/2017/08/14/2425474/ministar-neno-dimov-reshavaneto-na-kazusa-kaliakra-shte-posluzhi-kato-model-za-reshavaneto-na-podobni-kazusi-i-v-ostanalata-chast-ot-stranata.html", "text": "Решаването на казуса \"Калиакра\" ще послужи като модел за решаването на подобни казуси и в останалата част от страната.  За изготвянето на взаимно приемливи промени в плана за управление на зоната, която попада в \"Натура 2000\", но в същото време осигурява препитание на много местни хора ще бъдат привлечени и международни учени. Това каза министърът на околната среда и водите Нено Димов в предаването \"Денят започва\" по БНТ за казуса \"Калиакра\". Нено Димов посочи конкретните срокове, които са свързани с очертаването на зоните. До средата на тази седмица работните групи на министерството ще изпратят становищата си, а през следващата седмица на място ще дойдат екипите на държавната администрация. В момента има временна заповед, която забранява определен тип дейности, особено в сферата на строителството. За да няма забавяне, срещите между държавните институции, местната власт и хората от региона ще бъдат ежеседмични. \"Вчера беше първата среща на място, след като миналата неделя се видяхме във Варна, след това във вторник беше голямата среща, която премиерът организира в София. Вчера бях на място, за да продължим този разговор и в максимална степен на диалог да търсим възможните решения. Това, което категорично поставят жителите на района,които са засегнати, като условия, са свързани най-вече с очертаването на зоните - дали те са коректно изпълнени или не са, и с мерките, които са включени в Плана за управление. Всъщност като че ли основно Планът за управление се оказа проблемната сфера, в която трябва да се работи. Аз мисля, че по плана за управление трябва да си поставим реалистичен срок от няколко месеца, докато за евентуалните участъци, които ще са свързани с картиране, вероятно ще трябва теренна работа\", коментира министърът. Димов коментира, че от това, което е видял по време на срещата вчера, е останал с впечатление, че теренната работа при картирането през 2005-2006 г. не е била добре свършена или въобще не е правена. Той даде като пример за това факта, че действащо гробище попада в границите на \"Натура 2000\", както и че зоната на места следва очертанията на кадастъра т.е. излиза, че защитената зона се съобразява с кадастралната карта. \"Там при всички положения ще отнеме по-дълго време, но ако ние стигнем до изчистване на Плана за управление в рамките на следващите няколко месеца, аз мисля, че ще мога да убедя Комсията (ЕК) да ни даде необходимото време за \r\n\"Очаквам да започне пролетта на следващата година като най-ранна възможна дата, но това ни дава време до тогава върху плана да видим коя е базата, на която стъпваме и кои са безспорните неща, за да действаме. Освен картирането трябва да се определи кои са защитените зони. 34,4% от територията на цялата държава попадат по някакъв начин в \"Натура\", ако на другите места картирането е било извършено по същия начин без теренни работи и е вероятно да има такива проблеми и на други места. Но първото винаги е най-сложно. Ако тук намерим добро решение, това ще ни помогне да намерим решение\", каза още Димов.", "date": "2017.08.14", "title": "Министър Нено Димов: Решаването на казуса \"Калиакра\" ще послужи като модел за решаването на подобни казуси и в останалата част от страната"}
{"url": "http://www.focus-news.net/news/2017/08/14/2425475/veliko-tarnovo-vazstanoveno-e-dvizhenieto-po-patya-sofiya-varna-mezhdu-dvata-razklona-za-selo-ledenik.html", "text": "Възстановено е движението по пътя София – Варна, между двата разклона за село Леденик. Това съобщи за Радио „Фокус“ – Велико Търново дежурният в Областно пътно управление. Трафикът в региона към момента се осъществява нормално.„Фокус“ припомня, че поради пътен инцидент, малко преди 3.00 часа тази нощ, трафикът в района бе ограничен. При катастрофата има загинал. Очаквайте допълнителна информация.\r\nЛуиза ТРАНЕВА", "date": "2017.08.14", "title": "Велико Търново: Възстановено е движението по пътя София – Варна, между двата разклона за село Леденик"}
{"url": "http://www.focus-news.net/news/2017/08/14/2425476/pernik-tyaloto-na-novorodeno-bebe-e-otkrito-v-kv-teva.html", "text": "Тялото на новородено бебе е открито в пернишкия квартал „Тева“. Това съобщиха за Агенция „Фокус“ от ОДМВР – Перник. От ОДМВР уточниха, че трупът на бебето е намерен в междублоково пространство  в квартала. Граждани са сигнализирали на телефон 112 снощи около 19.50 часа. Веднага на място са изпратени екипи на полицията и  медицинска помощ. Направен е оглед, тялото е закарано за аутопсия, за да се разбере точната причина за смъртта. Започнато е досъдебно производство, в рамките на което ще се изясняват всички факти и обстоятелства около случая. \r\nДеница КИТАНОВА", "date": "2017.08.14", "title": "Перник: Тялото на новородено бебе е открито в кв. „Тева“"}
{"url": "http://www.focus-news.net/news/2017/08/14/2425477/aktsenti-v-predavaneto-zona-kyustendil-na-radio-fokus-pirin.html", "text": "Съвместното предаване на Радио „Фокус” – Пирин и Община Кюстендил „Зона Кюстендил” ще посветим на големия християнски празник „Успение на Пресвета Богородица”, когато Кюстендил отбелязва „Панагия – въздигане на хляба”. Това е името, с което се нарича Богородица, това е въздигане и обредно разчупване на хляба, негово преломяване и изяждане заедно. За значението на този празник ще говорим с Любляна Начева, старши специалист „Координатор – направление духовно развитие и работа с подрастващи” към общинския отдел „Култура и духовно развитие”. В предаването ще ви срещнем и с ръководителя на арт ателие „Духовна пътека за млади зографи” Евгени Серафимов, чиито възпитаници днес ще представят своята най-нова тематична изложба. Експертът към Регионален исторически музей Мирослава Таскова ще разкаже повече за предстоящата детска музейна работилница, чиято тема е празникът „Панагия”. Ще отидем и до Рилската света обител, за да научим по какъв начин там се посреща един от най-големите и почитани от християните празник. Наш събеседник ще бъде Живка Мантаркова, директор на манастирският музей. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.08.14", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/08/14/2425478/plovdiv-zapochva-mashinno-miene-na-veloaleite-v-grada.html", "text": "Започва машинно измиване на велоалейната мрежа в Пловдив. Почистването ще продължи до 18 август. Това каза за Радио „Фокус“ - Пловдив Иван Стоянов, директор на ОП „Чистота“. По думите му екипите ще работят активно и в шестте района на града, като ще бъдат основни измити велоалеите при булевардите „Княгиня Мария Луиза“, „Източен“, „Марица-юг“, „Асеновградско шосе“, „Христо Ботев“, „Копривщица“, Шести септември“, „Цар Борис III Обединител“, „Цариградско шосе“, „Никола Вапцаров“, „Коматевско шосе“, „Васил Априлов“, „Освобождение“, „България“, „Санкт Петербург“, „Шипка“ и много други. Екипите ще почистят и участъците от велоалейната мрежа, преминаващи през основни улици, както и тези на територията на Гребната база.\r\nКристиян ГАРОВ", "date": "2017.08.14", "title": "Пловдив: Започва машинно миене на велоалеите в града"}
{"url": "http://www.focus-news.net/news/2017/08/14/2425479/dobrich-obshtinskiyat-savet-opredeli-terena-za-vremenno-polzvane-vav-vrazka-snay-mashtabniya-proekt-na-obshtinata-za-obnovyavane-na-vodniya-sektor.html", "text": "На извънредна сесия Общинският съвет (ОбС) на Добрич определи терена за временно ползване във връзка с дейностите по най-мащабния проект на Общината – за обновяване на водния сектор в града, предаде кореспондент на Радио „Фокус” – Варна. След извършен оглед на общински терени като подходящ за дейността е определен общински имот в жк „Балик” с площ 4 846 кв.м. Общинската Наредба за реда за придобиване, управление и разпореждане с общинско имущество дава възможност с решение на ОбС без провеждане на търг или конкурс да се отдават под наем свободни нежилищни имоти – частна общинска собственост на търговски дружества, необходими им като терени за временно използване, за спомагателни и допълнителни площадки, комуникации и други дейности, свързани с изграждане, ремонт и поддържане на обекти на техническата инфраструктура. Отдаването под наем е за периода на ремонтно-строителните дейности. Теренът се отдава под наем за временно използване във връзка с проекта „Интегриран проект за водния цикъл на град Добрич – Фаза 1” за Обособена позиция № 3 „Извършване на допълнително проектиране, реконструкция и рехабилитация на водопроводната мрежа на град Добрич, етап 1, обхващащ” Водоснабдяване – ЛОТ 3” . \r\nЖулиета НИКОЛОВА", "date": "2017.08.14", "title": "Добрич: Общинският съвет определи терена за временно ползване във връзка снай-мащабния проект на Общината за обновяване на водния сектор"}
{"url": "http://www.focus-news.net/news/2017/08/14/2425480/pss-otnositelno-dobri-sa-usloviyata-za-turizam-vav-vitosha-pirin-i-rila-v-stara-planina-ima-gasta-magla.html", "text": "Относително добри са условията за туризъм в планините в Западна България – Витоша, Пирин и Рила, докато билната част на Стара Планина е в гъста мъгла. Това съобщиха за Агенция „Фокус“ от Планинската спасителна служба (ПСС) към БЧК.  От там уточняват, че на Витоша, Пирин и Рила времето също започва да се заоблачава, но е по-подходящо за туризъм. Съоръженията там работят. Температурите са между 6 и 12 градуса. От ПСС съветват туристите да бъда изключително внимателни в Стара Планина, защото вероятността за изгубване там е много голяма. \r\nВ неделя екипите на ПСС са оказали помощ на турист с изкълчен глезен в района на Кобилино бранище.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nТелефоните на ПСС са: 02/ 9632000 и 088 1470.", "date": "2017.08.14", "title": "ПСС: Относително добри са условията за туризъм във Витоша, Пирин и Рила, в Стара Планина има гъста мъгла"}
{"url": "http://www.focus-news.net/news/2017/08/14/2425481/bbc-politseyskite-sluzhiteli-v-london-shte-nosyat-kaski-s-kameri.html", "text": "Лондонските полицаи ще носят монтирани на каските си камери  за „по-голяма прозрачност“ при евентуални престрелки, предава BBC. \r\nПрез 2015 г. бе направен първи подобен опит с камери, закачени към униформата, но в крайна сметка начинанието бе изоставено, тъй като се оказа непрактично. \r\nКамерите ще бъдат част от екипировката на полицаи, които носят „явно“ оръжие. Предвижда се до края на октомври да бъдат доставени 22 хил. устройства, които обаче няма да записват постоянно.  \r\nКомандирът Мат Туист приветства решението, тъй като то ще даде „по-голяма яснота и прозрачност относно заплахите, които полиците срещат и бързите решения, които вземат“.  Кметът на града, Садик Хан, също одобри предвидените нововъведения.  Тереза Герова", "date": "2017.08.14", "title": "BBC: Полицейските служители в Лондон ще носят каски с камери"}
{"url": "http://www.focus-news.net/news/2017/08/14/2425482/kyustendil-izlozhba-na-40-pravoslavni-ikoni-risuvani-po-tehnikata-batik-shte-bade-predstavena-v-grada.html", "text": "Изложба на 40 православни икони, рисувани по техниката батик, ще бъде представена в Кюстендил. Това съобщи за Радио „Фокус” – Кюстендил Евгени Серафимов, ръководител на арт ателие „Духовна пътека за млади зографи”. Културното събитие ще бъде днес от 17.30 часа в залата на Възрожденското училище. Тя е част от тридневния форум „Панагия – въздигане на хляба”. „Преди десет години, когато беше организиран за първи път празникът „Панагия”, се роди и ателието „Духовна пътека за млади зографи”. Тогава беше нашата първа изложба и показахме как деца се занимават с християнско православно изкуство, с иконопис”, каза Евгени Серафимов. По думите му през тези години са направени десетки изложби, които всеки път са различни, интересни и провокативни, но винаги в основата им да бъде християнското православно изкуство. „Тази година показваме една много специална и сложна техника – батик. При нея се рисува върху плат с восък, след това със специални бои се работи на етапи. Имаме изображения на православни светци върху плат”, каза Евгени Серафимов. По думите му и произведенията напомнят на традиционните църковни хоругви.", "date": "2017.08.14", "title": "Кюстендил: Изложба на 40 православни икони, рисувани по техниката батик, ще бъде представена в града"}
{"url": "http://www.focus-news.net/news/2017/08/14/2425483/afp-silite-za-sigurnost-v-burkina-faso-sa-likvidirali-dvama-ot-napadatelite-atakuvali-restorant-v-stolitsata.html", "text": "Силите за сигурност в столицата на Буркина Фасо са ликвидирали двама нападатели, които са сред извършилите смъртоносната атака в ресторант в Уагадагу, предава AFP.\r\n„Осемнадесет души са загинали, телата на 14 от които все още са на мястото на атаката. Сред тези 14 са двама нападатели“, заяви за агенцията армейски офицер, пожелал анонимност.Тереза Герова", "date": "2017.08.14", "title": "AFP: Силите за сигурност в Буркина Фасо са ликвидирали двама от нападателите, атакували ресторант в столицата"}
{"url": "http://www.focus-news.net/news/2017/08/14/2425484/pregled-na-osnovnite-temi-v-shumenskiya-pechat.html", "text": "„Жена и момиченце на 9 години загинаха при жестока катастрофа край Дибич“ е водещото заглавие във вестник „Шуменска заря“. Шофьорът на пометения от ТИР лек автомобил “Опел” е в тежко състояние в болница, водачът на камиона също е ранен. Катастрофата е станала минути преди 12.00 часа вчера. Водачът на лекия автомобил е искал да направи завой на ляво, за да влезе в близкото село Дибич. Вероятно не е дал предимство на движещия се по главния път от Карнобат товарен камион. Шофьорът на ТИР-а е набил спирачки, но не е успял да спре тежката машина и е повлякъл леката кола сто метра напред. Следствие на удара от опела е изхвърчала 58-годишна жена. На място е загинала и 9-годишната ѝ внучка. Семейството се е прибирало от почивка. „Традиционни мазни борби в хитринското село Черна“ е друго заглавие от първа страница. Турнир по мазни борби в памет на легендарния борец Коджа Юсуф ще бъде проведен на 20 август 2017 г. в село Черна, община Хитрино. Родното място на Коджа Юсуф с. Черна за пети път ще бъде домакин на подобен турнир. Мероприятието се организира от спортно-културното сдружение ”Коджа Юсуф” в памет на легендата в този вид борба. В състезанието ще се включат борци от България и пехливани от Турция. „Кметът на Нови пазар опроверга съобщенията, че общината има просрочени задължения“, пише вестникът. “Започна ловният сезон за прелетен дивеч“, съобщава ежедневникът. В събота бе открит ловният сезон за прелетни птици – пъдпъдъци, гривяк, гургулица, гугутка, горски бекас, обикновена бекасина, както и разрешените за лов видове гълъби. От Североизточно държавно предприятие, което стопанисва държавните гори в четирите области Варна, Добрич, Търговище и Шумен, пожелаха наслука на любителите на лова, но и предупредиха да не се нарушават правилата за безопасност. Горските служители системно извършват проверки за спазване на Закона за лова и опазване на дивеча и Закона за оръжията и боеприпасите. „Юбилейно издание на марашкия Празник на чушките и доматите“ е заглавие от стр.3 в броя. Десетото юбилейно издание на Празника на чушките и доматите в шуменското село Мараш събра в събота вечерта в парка на селото домакини и гости. Организатори на зеленчуковото веселие бяха Народното читалище „Христо Ботев-1907“ и кметството. Община Шумен финансово подпомогна проявата. Пред многолюдната публика самодейци от читалищата в селата Мадара, Салманово, Ветрище, Медовина, Поповско и от Пенсионерския клуб “Надежда” в село Ивански показаха своите умения да пеят, танцуват и разказват интересни истории. За доброто настроение на всички се погрижи със своето изпълнение народният певец Петко Захариев. „Възстановка пресъздаде сражения от Втората световна война край Велики Преслав“, съобщава всекидневникът. С военно-историческа възстановка край Стария Преслав дружество „Традиция” отбеляза в събота своя Втори национален събор. Гостите на празника станаха свидетели на различни епизоди от атаки на българската армия по време на Втората световна война и на моменти от военния бит в полевите лагери. Участници от Шумен, Добрич и Велики Преслав пресъздадоха ожесточена битка за превземане на укрепен немски бункер. В импровизираните сражения, обаче, наистина пострада изпълнител от добричкия клуб, след като се оказа съвсем близо до избухнал взрив, който нарани лицето му. „Арменската църква в Шумен отбеляза храмовия си празник“ е заглавие от стр.4 в броя. Вчера арменската православна и апостолическа църква „Сурп Аствадзадзин“ („Света Богородица“) в град Шумен отбеляза храмовия си празник и ние, шуменските арменци, спазвайки обичая, традициите и канона, подобаващо посрещнахме много гости“, съобщи във Фейсбукпрофила си Крикор Паносиян.", "date": "2017.08.14", "title": "Преглед на основните теми в шуменския печат"}
{"url": "http://www.focus-news.net/news/2017/08/14/2425485/vidin-chetirima-chuzhdi-grazhdani-bez-dokumenti-sa-ustanoveni-v-grad-kula.html", "text": "Четирима чужди граждани без документи са установени в град Кула. Това съобщиха от ОДМВР - Видин. На 11 август, около 16.30 часа, в района на автобусна спирка в град Кула полицейски служители засекли четирима чужди граждани без документи. При последвалата проверка самоличността им била установена – иракчани (мъж, жена и двете им деца). Вчера, семейството било транспортирано и настанено в Специален дом за временно настаняване на чужденци в столицата.", "date": "2017.08.14", "title": "Видин: Четирима чужди граждани без документи са установени в град Кула"}
{"url": "http://www.focus-news.net/news/2017/08/14/2425486/the-local-shvetsiya-prizova-donald-tramp-i-kim-chen-un-da-doydat-na-sebe-si-predi-retorikata-da-prerasne-v-yadrena-voyna.html", "text": "Шведският министър на външните работи Маргот Валстрьом изрази надежди, че САЩ и Северна Корея ще „дойдат на себе си“, преди засилената им реторика да тласне двете страни към ядрена война, пише електронното издание The Local в местната си редакция.\r\nВалстрьом изрази сериозна загриженост във връзка с най-новата ескалация и призова международната общност да „изпълни старателно\" последния кръг от санкции на ООН срещу Северна Корея.\r\nКакто Пхенян, така и САЩ засилиха войнствената си реторика през изминалата седмица, като Северна Корея заяви, че обмисля ракетни удари в близост до американските стратегически военни съоръжения на тихоокеанския остров Гуам. На свой ред американският президент Доналд Тръмп заплаши режима на Ким Чен-ун с „огън и ярост“, невиждан досега от света.\r\nСАЩ нямат официални дипломатически отношения със Северна Корея, но като член на Надзорната комисия на неутралните нации, няколко експерти посочиха Швеция като възможен посредник в условията на криза.\r\n„Не мисля, че би трябвало да се обещава твърде много или да спекулира за нещата. Винаги сме насреща, с оглед на дипломатическите инструменти и мирния път за напредък. Това винаги е нашето основно отношение. Това е, което е необходимо сега \", заяви Валстрьом пред информационната агенция ТТ.Тереза Герова", "date": "2017.08.14", "title": "The Local: Швеция призова Доналд Тръмп и Ким Чен-ун „да дойдат на себе си“, преди реториката да прерасне в ядрена война"}
{"url": "http://www.focus-news.net/news/2017/08/14/2425487/insp-tsvyatko-deshev-pbzn-plovdiv-pozharnikari-sa-se-otzovali-na-signali-za-navodnen-podlez-i-saboreni-darveta-zaradi-buryata.html", "text": "Заради вчерашната буря бе наводнен подлез, а няколко дървета бяха съборени. Това съобщи за Радио „Фокус“ – Пловдив инспектор Цвятко Дешев, говорител на пожарната. Екипи са отводнявали на две места в Пловдив след следобедната буря. Наводнен е бил подлез на бул. „България“ и козметично студио в града. От бурята е имало и паднали на три места дървета. Едното дърво е било върху покрив. Няма данни за пострадали хора. Първият сигнал за паднало дърво е постъпил при дежурния в пожарната в 16.12 часа за ул. „Петър Стоев” в Пловдив. До 17.30 часа са постъпили още два такива сигнала.\r\nЦветана ТОНЧЕВА", "date": "2017.08.14", "title": "Инсп. Цвятко Дешев, ПБЗН – Пловдив: Пожарникари са се отзовали на сигнали за наводнен подлез и съборени дървета заради бурята"}
{"url": "http://www.focus-news.net/news/2017/08/14/2425488/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-avgust.html", "text": "„Софийска вода” временно ще прекъсне водоснабдяването в някои части на столицата на 15 август, съобщиха от дружеството. \r\nНа 15 август 2017 г. (вторник), във връзка с подмяна на сградно водопроводно отклонение на ул. „Николай Павлович“ Център се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Николай Павлович“ от бул. „Евлоги и Христо Георгиеви“ до ул. „Любен Каравелов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Любен Каравелов“ ъгъла с ул. „Николай Павлович“.\r\nНа 15 август 2017 г. (вторник), във връзка с подмяна на сградно водопроводно отклонение на ул. „Софроний Врачански“ жк. „Банишора“, се налага спиране на водоподаването от 9:30  до 14:30 часа на клиентите на „Софийска вода”, живеещи в района на:\r\nпо ул. „Софроний Врачански“ от ул. „Козлодуй“ до бул. „Сливница“;\r\nпо бул. „Сливница“ от ул. „Софроний Врачански“ до ул. „Антим I“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Софроний Врачански“ ъгъла с бул. „Сливница“.\r\nНа 15 август 2017 г. (вторник), във връзка с подмяна на сградно водопроводно отклонение на ул. „Караджин“ с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо ул. „Караджин“ от ул. „Заградена поляна“ до ул. „Иван Пешев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Караджин“ ъгъла с ул. „Альовица“.\r\nНа 15 август 2017 г., във връзка с подмяна на сградно водопроводно отклонение на ул. „Рилска обител“ кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „Д-р Иван Селимински“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Рилска обител“ №12.\r\nНа 15 август 2017 г. (вторник), във връзка с разкриване на уличен водопровод на  ул. „Хаджи Димитър“ кв. „Филиповци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Хаджи Димитър“, ул. „Стефан Караджа“;\r\nпо ул. „Георги Стоянов“ от ул. „Люлин“ до ул. „Хаджи Димитър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Хаджи Димитър“ ъгъла с ул. „Стефан Караджа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.14", "title": "„Софийска вода” временно ще прекъсне водоснабдяването в някои части на столицата на 15 август"}
{"url": "http://www.focus-news.net/news/2017/08/14/2425489/plovdiv-pozhar-e-unishtozhil-2-dka-nasazhdeniya-s-maslodayna-roza-kray-starosel.html", "text": "През изтеклото денонощие пожарните екипи са гасили два пожара с материални щети в областта. Това съобщи за Радио „Фокус“ - Пловдив инспектор Цвятко Дешев, говорител на пожарната. В 5.43 часа между Старосел и Красново при пожар са били унищожени над 2 дка насаждения с маслодайна роза и 28 дка сухи треви. „Спасени са били още 50 дка роза и 1000 дка широколистна гора\", каза Дешев. \r\nЦветана ТОНЧЕВА", "date": "2017.08.14", "title": "Пловдив: Пожар е унищожил 2 дка насаждения с маслодайна роза край Старосел"}
{"url": "http://www.focus-news.net/news/2017/08/14/2425490/inzh-ivan-ivanov-rdpbzn-shumen-kam-momenta-pozharat-v-rayona-na-mechkata-e-likvidiran-no-ostavat-grupi-za-nablyudenie.html", "text": "Към момента пожарът в района на Мечката е ликвидиран, но остават групи за наблюдение. Това съобщи за Радио „Фокус“ - Шумен инж. Иван Иванов, директор на РДПБЗН - Шумен. На място са служители на РУГ - Шумен, лесничейството и четири екипа огнеборци. „Теренът е обхванат от всички страни и ще продължи да се охранява и наблюдава докато не изчезне опасността от ново възобновяване на огъня, тъй като има силен вятър“, каза инж. Иванов. Той посочи, че пожарът е низов, в борови иглички и няма засегнати борове, тъй като своевременно е бил локализиран. „Сигналът за пожара е получен около 5.30 часа сутринта, вероятно се касае за туристическа небрежност“, каза инж. Иванов. Заради силния вятър пожарът беше обхванал почти 10 декара от гората. Горските остават на място и ще продължат да обливат с вода района. Към момента не се знае каква е причината за пожара, но най-вероятно отново се касае за незагасен от туристи огън.\r\nИвелина ИВАНОВА", "date": "2017.08.14", "title": "Инж. Иван Иванов РДПБЗН - Шумен: Към момента пожарът в района на Мечката е ликвидиран, но остават групи за наблюдение"}
{"url": "http://www.focus-news.net/news/2017/08/14/2425491/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Шведският министър на външните работи Маргот Валстрьом изрази надежди, че САЩ и Северна Корея ще „дойдат на себе си“, преди засилената им реторика да тласне двете страни към ядрена война, пише електронното издание The Local в местната си редакция.\r\nВалстрьом изрази сериозна загриженост във връзка с най-новата ескалация и призова международната общност да „изпълни старателно\" последния кръг от санкции на ООН срещу Северна Корея.\r\nКакто Пхенян, така и САЩ засилиха войнствената си реторика през изминалата седмица, като Северна Корея заяви, че обмисля ракетни удари в близост до американските стратегически военни съоръжения на тихоокеанския остров Гуам. На свой ред американският президент Доналд Тръмп заплаши режима на Ким Чен-ун с „огън и ярост“, невиждан досега от света.\r\nСАЩ нямат официални дипломатически отношения със Северна Корея, но като член на Надзорната комисия на неутралните нации, няколко експерти посочиха Швеция като възможен посредник в условията на криза.\r\n„Не мисля, че би трябвало да се обещава твърде много или да спекулира за нещата. Винаги сме насреща, с оглед на дипломатическите инструменти и мирния път за напредък. Това винаги е нашето основно отношение. Това е, което е необходимо сега \", заяви Валстрьом пред информационната агенция ТТ.\r\n*** Официални лица, част от екипа съветници на американския президент Доналд Тръмп, описаха идващия месец септември като „брутален“, „лош“ и „много тежък“, заради сливането на няколко проблема, пише Politico в европейската си редакция.\r\nТе се надяват да успеят да разработят по-добър план относно политиката на президента по някои наболели въпроси – таванът на националния дълг, федералният бюджет за 2018 г., данъчната реформа, разходите за инфраструктура и може би още един опит за отмяна на сегашната система за здравеопазване. \r\nТяхната цел да е да ограничат очакванията на Тръмп по тези въпроси и да постигнат някои компромиси. Много хора разглеждат месеца като ключов за „връщането на президентството в релси“. \r\nГоворител на Белия дом отбеляза: „Президентът е заявил ясно желанието си да направи данъчна и здравна реформа. Това не е въпрос на избор“.\r\n*** С художествена изложба в Белград 10-годишният афганистански бежанец Фархад Нури се опита да събере средства за болно сръбско дете, пише австрийският вестник Die Presse.\r\n„Малкият Пикасо“, както наричат Нури, представи творбите си в кафене в сръбската столица. Сред тях са портрети на германския канцлер Ангела Меркел, на художника Салвадор Дали и на футболната звезда Кристиано Роналдо.\r\nКато част от кампания за набирането на средства, неговите картини са продадени на цени от 250 до 800 динара (две до седем евро). Оригиналите са на стойност 2,5 хил. динара – приходи, които Нури ще запази за себе си. \r\nКаузата е за шестгодишно момче от Сърбия, което страда от тумор в мозък. \r\nНури живее с родителите си и двамата си по-малки братя в бежански лагер в Сърбия в продължение на осем месеца. Талантът му е забелязан в рамките на работни срещи на местни благотворителни организации, които са му позволи да посещава училището по изкуства и тримесечен курс по форография. Мечтата на 10-годишното афганистанско момче е да учи рисуване в Швейцария. „Малкият Пикасо\" вече е звездата на местните медии.\r\n*** Министърът на външните работи на ФРГ Зигмар Габриел отново отхвърли плановете за значително увеличаване на разходите на отбрана на Берлин, отправяйки тежки обвинения към канцлера Ангела Меркел, пише баварският вестник Die Sueddeutsche Zeitung.\r\nЛидерът на Християндемократическия съюз (ХДС) заложи в предизборната си кампания увеличението на военния бюджет на страната до два процента от БВП. Финансовият секретар Йенс Шпан предложи в допълнение намаляване на фондовете за социално финансиране. Според първия дипломат на Берлин това е подчиняване на политиката на президента на САЩ Доналд Тръмп – нещо, което Габриел съвсем доскоро изобщо не си е представял, че може да се случи в Германия.\r\n*** Гръцките власти смятат, че пожарите на остров Закинтос може да са умишлено запалени, предава Ekathimerini.\r\nОт противопожарната служба заявиха, че има „добре обосновани съмнения относно умишлено дело“, след като пет пожара избухнаха в събота и неделя, последвани от още три по-късно.\r\nМинистърът на правосъдието Ставрос Контонис каза, че множеството пожари, са „планирани“.\r\nОт противопожарната служба добавиха, че 10 от 12-те пожара на Закинтос, все още не са овладени.\r\n***След близо две седмици хаос, летището в Барселона се изправя пред още по-тежка ситуация, тъй като охранителния персонал започна 24-часова стачка, предава The Guardian.\r\nЧастните охранителни служители провеждаха едночасови стачки от юли месец. В неделя те за втори път гласуваха да отхвърлят предложението на компанията, което отвори пътя за 24-часовата стачка. Служителите гласуваха с 150 срещу 36 гласа против предложението на компанията.\r\nИспанският министър на инфраструктурата Иниго де ла Серна заяви, че това е последният шанс на стачкуващите. Той добави, че ще изпрати Гражданската гвардия, за да гарантира функционирането на летището.\r\nМинистърът каза, че няма друга опция освен да прати полицията, тъй като стачката „засяга не само пътниците, но и имиджа на страната, а е и проблем за Каталония“.\r\nВ последните две седмици хиляди пътници пропуснаха полетите си заради стачките. Охранителният персонал протестира, тъй като получава заплати от около 1,100 евро на месец. Искането им е, възнагражденията да се увеличат с 250 евро, докато от компанията предложиха увеличение от 200 евро, което отново бе отхвърлено.\r\n***", "date": "2017.08.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/14/2425492/bsp-shte-dade-preskonferentsiya.html", "text": "Пресконференция ще се проведе в централата на БСП в 13:00 часа, съобщиха от пресцентъра на партията.", "date": "2017.08.14", "title": "БСП ще даде пресконференция"}
{"url": "http://www.focus-news.net/news/2017/08/14/2425493/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” водещо заглавие е „Десетки виладжии и двама свещници останаха с часове в капан, сандански бизнесмен затвори с бариера и катинар пътя“. В регионалният ежедневник се уточнява, че Червенков е заявил, че е в правото си, не било негов проблем да осигурява път. Друго заглавие в изданието гласи: „Благоевградчанин изпадна в алергичен шок, нажилен от оси на Кирилова поляна пред 500 шокирани туристи“. По темата четем, че фелдшер от Рила е спасил пострадалия с 10 инжекции. „С 4-чаова акция спасиха 2 бедстващи туристки от САЩ и Германия, тръгнали към Рилския манастир, но се загубили“ е друго заглавие от страниците на вестника.\r\nВодещото заглавие в други ежедневник на Югозапада „Вяра“ е „Коли за 1 000 000 лв. обръмчиха „Адвокатската улица“ в Дупница, бизнесменът от Кюстендил В. Чаушев слезе о карамелено ауди“. По темата се уточнява, че автотърговеца Мона Лиза и още двама тузари на бегом се скриха в заведението на Гяволица. Друго заглавие във вестника е: „Вандали изпочупиха оградата до паркинга на парк „Рила“ в Дупница“.", "date": "2017.08.14", "title": "Преглед на основните теми в благоевградския печат"}
{"url": "http://www.focus-news.net/news/2017/08/14/2425494/die-welt-iran-dostavya-v-rusiya-tezhko-vaorazhenie-v-narushenie-na-rezolyutsiite-na-oon.html", "text": "Иран доставя в Русия компоненти за тежки оръжия в нарушение на резолюциите на Съвета за сигурност на ООН, съобщава германският национален ежедневник Die Welt, като се позовава на източници от западните разузнавателни служби.\r\nПо данни на изданието, през месец юни два ирански самолета са кацали на военновъздушната база „Хмеймим“ в Сирия, където е дислоцирана руската авиация. Доставени от тях товари са транспортирани с камиони в пристанищния град Тартус, където е разгърнат пункт за техническо обезпечение на  Военноморските сили на Руската федерация. Оттам компонентите са изпращани по море в Новоросийск, Краснодарски край. \r\nВ подкрепа на твърдението вестникът привежда снимки от спътници, на които – според редакцията, е уловен ирански самолет на летището „Хмеймим“. \r\nЧрез тези действия Иран и Русия нарушават резолюция 2231 на Съвета за сигурност на ООН от юли 2015 г., която налага ограничителни мерки по отношение на Иран. Те са запазени и след подписването на споразумението за ядрената програма на страната. Документът предвижда доставките на определени типове въоръжение от Иран да бъде извършвано с предварително одобрение от страна на Съвета за сигурност..Тереза Герова", "date": "2017.08.14", "title": "Die Welt: Иран доставя в Русия тежко въоръжение в нарушение на резолюциите на ООН"}
{"url": "http://www.focus-news.net/news/2017/08/14/2425495/sofiya-31-godishen-mazh-e-napadnal-s-bradva-17-godishen-mladezh-v-zhk-mladost.html", "text": "31-годишен мъж е нападнал с брадва 17-годишен младеж в ж.к. „Младост“. Това съобщиха за Агенция „Фокус“ от СДВР.  Снощи около полунощ в ж.к. „Младост“ е задържан 31-годишен мъж, криминално проявен, за това, че е нападнал 17-годишен младеж и го е ударил с брадва. Пострадалият е прегледан в болнично заведение и е освободен. По случая е образувано досъдебно производство, в рамките на което ще се установят всички факти и обстоятелства около инцидента.", "date": "2017.08.14", "title": "София: 31-годишен мъж е нападнал с брадва 17-годишен младеж в ж.к. „Младост“"}
{"url": "http://www.focus-news.net/news/2017/08/14/2425496/gerb-shte-vnese-signal-do-glavniya-prokuror-za-proverka-na-stroitelstvoto-i-finansiraneto-na-tsankov-kamak.html", "text": "ГЕРБ ще внесе сигнал до главния прокурор за проверка на строителството и финансирането на „Цанков камък”, съобщиха от пресцентъра на партията. Внасянето на сигнала ще стане в 13:00 часа в Съдебната палата в столицата. Веднага след това представителите на ГЕРБ ще направят кратък брифинг за медиите.", "date": "2017.08.14", "title": "ГЕРБ ще внесе сигнал до главния прокурор за проверка на строителството и финансирането на „Цанков камък”"}
{"url": "http://www.focus-news.net/news/2017/08/14/2425497/stara-zagora-v-grada-se-digitalizirat-vestnitsi-ot-minaliya-vek-s-moderen-planetaren-buk-skener.html", "text": "В старозагорската библиотека „Родина“ с помощта на професионален планетарен бук скенер „ЭларСКАН“ дигитализират вестници от миналия век. Това съобщиха от пресцентъра на Община Стара Загора. Почти изцяло дигитализирани са теченията на колекция „Периодични издания. Стара Загора 1882 – 1944“ на Краеведския фонд на библиотеката, съобщи директорът Слава Драганова.\r\nДо момента възможностите на техниката в библиотеката изключваха сканирането на източници с формат над А3, поясни тя. С модерния скенер вече са цифровизирани цялото течение на в. „Дума”, съхранявано в библиотеката - 1972 страници от Год. I – XVIII,  1926 – 1944 г. и 239 страници на 7-годишнини от периода 1929 – 1944 г. на в-к „Земя“. Предстои сканирането на в-к „Зора“. \r\n„ЭларСКАН“ е планетарен документен скенер, проектиран за работа с подвързани и „неудобни“ документи, за сканиране на документи в офиса, в университети, в архиви и библиотеки, в центрове за обработка на документи и т.н. Скенерите от този тип се наричат също бук скенери, скенери за книги „face-up“, „over-head“ скенери, понякога даже „фотографски скенери“. Това е настолен апарат за дигитализация на обекти (не само книги или документи, а оригиналите могат да бъдат и обемни — ордени, монети, различни тъкани и някои аксесоари, всякакви предмети, артефакти и др.) Устройството, осигурява важния принцип за производствен непрекъснат режим на работа: „да виждаш какво сканираш и да не обръщаш нагоре-надолу, за да разгърнеш страницата“, за разлика от плоските скенери, обяснява Драганова. То моментално прави изображения с високо качество и съхранява файла в нужния формат. Времето за сканиране е по-малко от необходимото за прелистване на страница — не повече от няколко секунди, а максималният формат е А2 (около 40×60 см). \r\nСкенерът е предоставен за безвъзмездно ползване за определен период от фирма „АЯ Мсълюшънс“ ЕООД. Техниката ще остане в библиотека „Родина“ до средата на септември, когато ще бъде презентирана пред старозагорската общественост. Целта е да се покажат възможностите му и отново да се поставят на широко обсъждане проблемите, свързани с опазването и достъпа до писменото наследство на Стара Загора, съхранявано в местните културни институти, като и да се генерират идеи за споделени отговорности на библиотеки, музеи и общински власти при разработване и приемане на стратегия и дългосрочна програма за културното наследство на града и региона, в които да намерят място всички страни. \r\nОт 5 години библиотека „Родина“ работи за разработване на местна политика и дългосрочна програма за опазване на старозагорското книжовно културно наследство, включително за дигитализация на застрашени колекции в културните институти на Стара Загора. Предложението е да се създаде регионален консорциум и дигитално студио като стъпка към споделяне на отговорностите в този процес между библиотеките и музеите – гаранция за избягване на дублирането, за постигане на по-висока ефективност и за намаляване на разходите при цифровизацията на документите. Библиотека „Родина“ дигитализира документи от фонда си от 2010 г., а от 2011 г. е част от европейската дигитална библиотека ЕВРОПЕАНА.\r\nДигитална библиотека - http://www.rodina-bg.org/digitalna-biblioteka; \r\nСтарозагорска е-памет - http://www.epamet-sz.org/; \r\nПланетарен скенер ЭларСКАН - http://www.elarscan.com/bg/planetaren-skener-za-knigi-ili-prosto-nai-dobriyat-skener-za-vsichko/.", "date": "2017.08.14", "title": "Стара Загора: В града се дигитализират вестници от миналия век с модерен планетарен бук скенер"}
{"url": "http://www.focus-news.net/news/2017/08/14/2425498/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Няколко хиляди души са евакуирани в нощта срещу понеделник от ваканционния остров Каламос, разположен североизточно от гръцката столица Атина, съобщава германският национален ежедневник Die Frankfurter Allgemeine Zeitung. \r\nПожарът, който бушува в гористите местности, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. \r\nОгънят бушува на една от най-популярните дестинации за почивка, разположена на едва около 45 км североизточно от Атина. Към настоящия момент няма данни за жертви.\r\n*** Министърът на външните работи на ФРГ Зигмар Габриел отново отхвърли плановете за значително увеличаване на разходите на отбрана на Берлин, отправяйки тежки обвинения към канцлера Ангела Меркел, пише баварският вестник Die Sueddeutsche Zeitung.\r\nЛидерът на Християндемократическия съюз (ХДС) заложи в предизборната си кампания увеличението на военния бюджет на страната до два процента от БВП. Финансовият секретар Йенс Шпан предложи в допълнение намаляване на фондовете за социално финансиране. Според първия дипломат на Берлин това е подчиняване на политиката на президента на САЩ Доналд Тръмп – нещо, което Габриел съвсем доскоро изобщо не си е представял, че може да се случи в Германия.\r\n*** Иран доставя в Русия компоненти за тежки оръжия в нарушение на резолюциите на Съвета за сигурност на ООН, съобщава германският национален ежедневник Die Welt, като се позовава на източници от западните разузнавателни служби.\r\nПо данни на изданието, през месец юни два ирански самолета са кацали на военновъздушната база „Хмеймим“ в Сирия, където е дислоцирана руската авиация. Доставени от тях товари са транспортирани с камиони в пристанищния град Тартус, където е разгърнат пункт за техническо обезпечение на  Военноморските сили на Руската федерация. Оттам компонентите са изпращани по море в Новоросийск, Краснодарски край. \r\nВ подкрепа на твърдението вестникът привежда снимки от спътници, на които – според редакцията, е уловен ирански самолет на летището „Хмеймим“. \r\nЧрез тези действия Иран и Русия нарушават резолюция 2231 на Съвета за сигурност на ООН от юли 2015 г., която налага ограничителни мерки по отношение на Иран. Те са запазени и след подписването на споразумението за ядрената програма на страната. Документът предвижда доставките на определени типове въоръжение от Иран да бъде извършвано с предварително одобрение от страна на Съвета за сигурност.\r\n*** Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз за напрежението около Северна Корея, на което светът стана свидетел през последните дни, съобщава германското издание Der Spiegel.\r\nВ рамките на преговорите, които ще се проведат в понеделник, 14 август, ще бъдат обсъдени „следващите възможни стъпки“ на ЕС в кризата, подчерта говорител на Брюксел.\r\nПовод за срещата е последният ракетен тест на режима на Ким Чен-ун, последван от размяната на остра реторика между Пхенян и Вашингтон.\r\n***", "date": "2017.08.14", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/14/2425499/liderat-na-legalnata-kyurdska-partiya-v-turtsiya-nie-sme-v-zatvora-zaradi-sayuza-na-islyamisti-s-natsionalisti.html", "text": "Продължава т.нар. „Бдение за съвест и справедливост” на легалната и парламентарно представена кюрдска Демократическа партия на народите (ДПН) в югоизточната турска провинция Ван, предаде информационната агенция Догу хабер ажансъ (ДХА). На 6-ия  ден от бдението бе прочетено послание от лидера на ДПН Селяхаттин Демирташ, който в момента е със съдебна мярка за неотклонение „Задържане под стража” и се намира в специален затвор в Одрин.\r\n„Съюзът между управляващата Партия на справедливостта и развитието (ПСР) и  Партията на националистическото движение (ПНД) започна при подготовката на предсрочните парламентарни избори на 1 ноември 2015 година (визира се днешният турски национал-ислямизъм, или ислямски национализъм – бел. на „Фокус”). Това е истинската причина аз и останалите наши 10 депутати да се намираме в затвора.”, признава откровено кюрдският лидер, цитиран от ДХА.Агенция „Фокус” припомня:\r\nНа редовните общи избори на 7 юни 2015-та ПСР за пръв път изгуби обикновеното си парламентарно мнозинство. По една проста причина – също за пръв път кюрдите от ДПН успяха да прескочат високия избирателен праг от 10% и да влязат директно в Меджлиса. С 80 депутати, толкова имаха и националистите от ПНД. \r\nПоследва парламентарна  и правителствена криза. Въпреки натиска на новоизбрания президент Реджеп Тайип Ердоган, коалиция между ПСР и ПНД така и не се получи. Независимо от някои индивидуални „предателства”. В лицето на доскорошния вицепремиер Тургул Тюркеш – син на бившия основател на ПНД лидер на „Сивите вълци”  Алпарслан Тюркеш).\r\nПоследваха също така двата най-кървави терористични атентата в историята на Турция. При тяхното проследяване и анализиране не трябва да се пропуска тяхната „кюрдска” насоченост и жертви. Първият атентат – след „фиаското” на редовните избори от  7 юни 2015-та. А вторият – преди насрочените междувременно предсрочни избори на 1 ноември 2015-та. \r\nНа които кюрдската ДПН пак успя да се справи с баража и дори стана третата парламентарна сила с 59 депутати. За пръв път в историята на Турция. А националистите от ПНД трябваше да се задоволят само с 41 депутати. И да останат на 4-та позиция. Също за пръв в историята на Турция. Едно очевидно „срамно” положение.\r\nОбщо в резултат на напрежението и двата страховити атентата между двата парламентарни  вота през 2015 година, управляващата ПСР успя да „открадне” поне 3 милиона гласа.  От националистите от ПНД – над 2 млн, а от кюрдите от ДПН – почти 1 млн. гласоподаватели.\r\nНезависимо от краха на турските националисти и последвалите вътрешнополитически пререкания и обвинения – пучът от 15 юли м.г. послужи за основа за практическа реализация именно на днешната „неформална” коалиция. За да се реализира замисълът  за бетониране във властта на турския национал-ислямизъм, или   ислямски национализъм.Георги Димов", "date": "2017.08.14", "title": "Лидерът на легалната кюрдска партия в Турция: Ние сме в затвора заради съюза на ислямисти с националисти"}
{"url": "http://www.focus-news.net/news/2017/08/14/2425500/veliko-tarnovo-s-vecherno-bdenie-i-sveta-liturgiya-zapochvat-chestvaniyata-na-praznika-na-arbanasi.html", "text": "С вечерно бдение и света Литургия започват честванията на Празника на Арбанаси, който се отбелязва на Успение Богородично – 15 август. Очаква се в селото да пристигнат стотици миряни, които по традиция ще пренощуват в манастира „Света Богородица“ в селото. Това каза за Радио „Фокус“ – Велико Търново кметът на населеното място Тошо Кръстев. Той уточни, че в момента тече записването за турнира по ускорен шах, който ще сложи началото на програмата днес. „Утре продължаваме с празнична света литургия в църквата на манастира, която ще започне в 8.30 часа сутринта. След това в 11.00 часа е Държавната квалификация по конна езда с прескачане на препятствия, за която аз лично съм осигурил специална награда. Същинската концертна програма започва малко преди 20.00 часа с приветствие от мен. Малко след 20.00 часа ще се проведе награждаването на фотоконкурса „Най-гиздава мома на мегдана“, който се състоя на „Болярската среща“, преди около 2 седмици. В 20.30 часа започва кулминацията на тържествата с концерт на Райко Кирилов“, допълни кметът. Той уточни, че се очаква в селото да пристигнат около 1500 души, които да се включат в празничната програма.\r\nЛуиза ТРАНЧЕВА", "date": "2017.08.14", "title": "Велико Търново: С вечерно бдение и света Литургия започват честванията на Празника на Арбанаси"}
{"url": "http://www.focus-news.net/news/2017/08/14/2425501/stara-zagora-chastitsa-ot-moshtite-na-sv-nikolay-mirlikiyski-chudotvorets-shte-bade-prenesena-za-poklonenie-v-kazanlak.html", "text": "Частица от мощите на св. Николай Мирликийски Чудотворец и иконата на светеца, съхранявани в едноименния храм в Стара Загора ще бъдат пренесени за поклонение в Казанлък по повод храмовия празник на църквата „Успение Богородично“. Това каза за Радио „Фокус“ Благовест Илиев от Митрополията в Стара Загора. Той  поясни, че събитието се организира от Епархийското ръководство на Старозагорската митрополия, като целта е да бъде още по-величествено честването на Богородичния празник в Казанлък. Процесията ще тръгне от Стара Загора в 15.30 часа. В 16.00 часа светите мощи и иконата ще бъдат посрещнати от духовенството и жители на Казанлък на площад „Севтополис“ до Лъвовата чешма и след литийно шествие ще бъдат положени за поклонение в храм „Успение Богородично“. В литийното шествие, ще вземат участие всички казанлъшки свещеници и богомолци. Шествието ще премине по бул. „Александър Батенберг” и през улиците. „Йордан Стателов” и „Пейо Яворов” ще стигне до храма. В 17.00 часа в казанлъшкия храм ще бъдат отслужени бдение и опелото на св. Богородица. Храмът ще бъде отворен за поклонения пред светинята до полунощ.\r\nНа 15 август, от 9.00 часа, в храм „Успение Богородично“ в Казанлък ще бъде отслужена  Божествена света Литургия оглавена от Негово високопреосвещенство Старозагорския митрополит Киприан. Светите мощи и иконата ще бъдат върнати обратно в Стара Загора на 15 август и от 16.30 часа ще бъдат изложени за поклонение в храм „Св. Николай Мирликийски Чудотворец\" – Стара Загора.\r\nСлавяна ГАЙДАРОВА", "date": "2017.08.14", "title": "Стара Загора: Частица от мощите на св. Николай Мирликийски Чудотворец ще бъде пренесена за поклонение в Казанлък"}
{"url": "http://www.focus-news.net/news/2017/08/14/2425502/sport-tsvetana-pironkova-se-izkachi-s-edna-pozitsiya-v-svetovnata-ranglista.html", "text": "Първата ракета на България при жените Цветана Пиронкова се изкачи с една позиция в световната ранглиста, където през новата седмица е поставена под номер 125.\r\nС шест места надолу до номер 166 пада Виктория Томова. Сесил Каратанчева също отстъпва с две места и вече е 224-та. Под номер 247, с две позиции по-надолу, е и Елица Костова.\r\nЧехкинята Каролина Плишкова и Симона Халеп от Румъния оглавяват класацията. Трета е бившата номер едно в света – германката Анджелик Кербер.", "date": "2017.08.14", "title": "Спорт: Цветана Пиронкова се изкачи с една позиция в световната ранглиста"}
{"url": "http://www.focus-news.net/news/2017/08/14/2425503/plovdiv-tazi-vecher-e-osnovnoto-bogosluzhenie-po-sluchay-hramoviya-praznik-na-bachkovskiya-manastir-uspenie-bogorodichno.html", "text": "Тази вечер е основното богослужение по случай храмовия празник на Бачковския манастир „Успение Богородично”. Това съобщи за Радио „Фокус“ - Пловдив архимандрит Симон, игумен на Бачковския манастир. Всенощното бдение започва в 21.00 часа. На вечернята ще се прочете молебният канон на Пресвета Богородица пред чудотворната икона на Бачковския манастир. Около 24.00 е началото на утренята – на това чинопоследование ще се отслужи опелото на Пресвета Богородица, след което ще започне литийното шествие, предвождано от празничната икона на Успение Богородично и копие на чудотворната икона на манастира. Пред портите на светата обител ще се отслужи молебен за здраве и отминаване на бедствията за целокупния български народ. След това литията се връща в храма. Около 8.00 часа на 15 август в двора на манастира ще бъде отслужен водосвет за здраве, след което ще се извърши лития за храмовия празник. В 12.00 часа ще бъде осветен курбанът, който по традиция манастирското братство дарява на всички християни, споделили празника. „Богослужението е най-големият празник, за да може Света Богородица с благодарност и моления да се застъпи за нас“, каза отец Симон. „Традиционно утре на обед, както всяка година, Светата обител ще даде курбан за 2 000 души, за благословение”, каза още игуменът. По думите му в момента се подготвя и безплатна минерална вода, с витрини за изстудяване. Помещенията за туристи в обителта са вече заети. Храмът и манастирът ще бъдат непрекъснато отворени до утре вечерта, докато има посетители. „Предприети са всички мерки за сигурност”, каза още игуменът на манастира. От Областната дирекция на МВР в Пловдив и от РПУ - Асеновград има осигурени достатъчен брой полицаи и днес, и утре, така че гражданите трябва да са спокойни и да спазват правилата и организацията за движение в Светата обител и около нея, за да няма произшествия. Осигурени са и достатъчно места за паркиране на автомобили. Има осигурен и лекарски екип на терен, както и пожарна.\r\nЦветана ТОНЧЕВА", "date": "2017.08.14", "title": "Пловдив: Тази вечер е основното богослужение по случай храмовия празник на Бачковския манастир „Успение Богородично”"}
{"url": "http://www.focus-news.net/news/2017/08/14/2425504/elena-ivanova-golemiyat-biznes-v-slanchev-bryag-privetstva-proverkite-no-ne-i-pokaznostta-im.html", "text": "При избора на обекти за проверки има избирателност. Това каза за предаването \"Преди всички\" по БНР председателят на УС на Съюза на собствениците в \"Слънчев бряг\" Елена Иванова. Тя определи проверките под ръководството на вицепремиера Симеонов като търсене на пиар, който не работи нито за него, нито за туризма в България като цяло. \"Звучи доста обидно да се обръщаме към бизнеса с \"тарикати\", \"да излязат на светло, да започнат да спазват законите\". Големият бизнес в \"Слънчев бряг\" вече няколко години доказва, че е абсолютно на светло. Ние приветстваме проверките, които от 2 години са толкова масирани. \r\nНие бяхме тези, които седнахме на една маса с МВР, с представителите на НАП и казахме: \"Да, стоим зад вас за тези проверки, просто молбата ни е да бъдат по-дискретни, да не бъдат показни, да не стават достояние на нашите гости, защото това в никакъв случай не работи за нашия имидж\". В този смисъл никой не бяга от законността, още по-малко ние, които сме легалните представители на бизнеса в комплекса. Но, такава зрелищност, такава показност…\", заяви Иванова.\r\nВсички големи обекти в комплекса, особено по-старите, имат съответната документация, за да работят, категорична е Иванова. Тя изтъкна, че проверките са засилени в последните 2 години и институциите би трябвало да са разбрали отдавна, ако някоя дискотека няма разрешително.\r\n\"В крайна сметка, ние не сме от вчера. Знаем, че в цяла България такива практики съществуват. Затова обаче са контролните органи, отговорни за всяко едно нещо. Никога не бихме застанали зад субект, който извършва данъчни измами. Никога не бихме застанали зад субект, който предлага храни с неясен произход, с изтекла годност и т.н....  Пак казвам, ние, представителите на бизнеса, сме зад всичките тези проверки, но това не може да се прави в най-големия пик, още по-малко две седмици преди края на активния сезон.\r\nКогато има нарушения и те са констатирани с документи от легитимните и отговорни за това органи, да се седне, да се извика този субект, който е такъв голям нарушител, който и да е той, не го знам кой е, и да му се каже: \"Това са констатациите, господине. Твоето заведение от утре нататък няма да работи\". Влизането с полиция на вицепремиер означава ли затваряне на заведението, а призоваването на този субект в рамките на деня и връчването на всичките тези констатации не би могло да го затвори?! Не мога да разбера\", коментира тя.\r\nИванова е категорична, че в хотелите почти през ден има проверки за спазването на различни нормативни изисквания и институциите работят: \r\n\"Със сигурност това се случва и в заведенията, не само в хотелите. Не виждам кой не си е свършил работата, че накрая вицепремиерът трябва да покаже на тези институции, че ако не е той, в България няма кой да върши тази работа\", добави тя.\r\nСобствениците в \"Слънчев бряг\" имат съмнения, че административният капацитет не е достатъчен, за да бъдат обхванати всички обекти в курорта. \r\n\"Обект на проверки са същите тези обекти, които се проверяваха и миналата година, и по-миналата година – хотелите в източната зона и тези големи заведения, дискотеки, барове, ресторанти и т.н.. Кой проверява западната зона и всички нелегално настанени там гости? Под \"нелегално\" имам предвид в обекти без категоризация и със съответните последствия от това.\r\nСпоред Закона за туризма има Национален съвет по туризъм, който е към министъра на туризма. Отделно от това Координационен съвет по туризъм. В крайна сметка ние вече не можем да разберем кой съвет какво решава и проблемите на туризма стоят нерешени. Ще си позволя да кажа, че в крайна сметка, ако имаме едно нормално управление в тази държава, първо ще се научим да приоритизираме проблемите, след което ще започнем от най-сериозните\", добави Иванова.", "date": "2017.08.14", "title": "Елена Иванова: Големият бизнес в \"Слънчев бряг\" приветства проверките, но не и показността им"}
{"url": "http://www.focus-news.net/news/2017/08/14/2425505/hurriyet-turski-grazhdanin-e-sred-zhertvite-na-napadenieto-v-burkina-faso-yu.html", "text": "Един турски гражданин е загинал, а друг е ранен при атаката, извършена срещу турски ресторант в столицата на Буркина Фасо, съобщава вестник Hurriyet, като се позовава на информация от Министерството на външните работи в Анкара. \r\nВ терористичната атака са загинали общо 17 души. Според очевидци, трима въоръжени с пистолети мъже са пристигнали в турския ресторант вечерта на 13 август и са открили стрелба по клиентите. Правителството незабавно е започнало контра-офанзива, като преди това е било евакуирано цивилното население. \r\nМедии съобщават, че престрелките са спрели към три часа през нощта местно време. Ситуацията все още се изяснява. \r\nКъм момента няма информация каква е националността на останалите жертви на екстремисткото нападение. Тереза Герова", "date": "2017.08.14", "title": "Hurriyet: Турски гражданин е сред жертвите на нападението в Буркина Фасо ю"}
{"url": "http://www.focus-news.net/news/2017/08/14/2425506/inzh-dimitar-mishev-vik-pazardzhik-vapreki-sushata-i-visokite-temperaturi-nyamame-sela-na-voden-rezhim.html", "text": "Въпреки високите температури през последните седмици и засушаването нямаме населени места, които да са без вода или на воден режим на територията, обслужвана от ВиК - Пазарджик, а това са общините Пазарджик, Септември и Лесичово. Това каза за Радио „Фокус“ – Пазарджик инж. Димитър Мишев от ВиК - Пазарджик. Той обясни, че най-критично е положението в село Овчеполци. „В село Црънча вече няма проблеми, а също и в село Сбор. Пада налягането при голямо потребление в селата в равнината, които нямат водоем и помпата директно вкарва водата в мрежата. Това се случва обикновено вечер“, уточни инж. Мишев. Той каза още, че въпреки това до воден режим няма да се стигне. Мишев напомни на потребителите да не използват питейна вода за поливане на дворове и градини.\r\nВаня НИКОЛОВА", "date": "2017.08.14", "title": "Инж. Димитър Мишев, ВиК - Пазарджик: Въпреки сушата и високите температури нямаме села на воден режим"}
{"url": "http://www.focus-news.net/news/2017/08/14/2425507/standard-makedoniya-turskite-vlasti-sa-zalovili-dvama-grazhdani-na-kosovo-pri-opit-da-se-prisaedinyat-kam-islyamska-darzhava.html", "text": "Двама косовски албанци са заловени от турските сили за сигурност при опит да преминат нелегално границата със Сирия, където да се присъединят към редиците на близкоизточната радикална групировка „Ислямска държава“, съобщава скопското електронно издание „Стандард“ .\r\nДвамата косовари са кацнали на летище „Ататюрк“ в Истанбул на 25 юли, а три дни по-късно са били заловени от властите. Те са арестувани по силата на решение на косовски съд. Тереза Герова", "date": "2017.08.14", "title": "„Стандард“ (Македония): Турските власти са заловили двама граждани на Косово при опит да се присъединят към „Ислямска държава“"}
{"url": "http://www.focus-news.net/news/2017/08/14/2425508/arhimandrit-simon-tazi-godina-ima-spad-na-turisti-v-bachkovskiya-manastir-i-v-regiona.html", "text": "Тази година има тотален спад на туристи в Бачковския манастир и в региона. Това съобщи за Радио „Фокус“ - Пловдив архимандрит Симон, игумен на Бачковския манастир. „Казват обратното, но ние тук не можем да го усетим, въпреки че имаме подписани споразумения с доста туристически фирми“, каза отец Симон. По думите му става въпрос за отлив като цяло, не само на богомолци, а и на туристи в цялата туристическа зона около манастира. От обителта се чудят каква може да е причината. „И ако миналата година причина за отлива на туристи бяха ремонтите в тунелите по пътя за Смолян, то сега пътят е ремонтиран, не се извършват строителни дейности, няма затруднен достъп, но сега се чудим на какво се дължи фактът да няма туристи“, каза игуменът. Той отчита третата си година на управление на манастира като най-тежка. „Зимата беше дълга и изтощителна, пролетта – дъждовна, сезонът започна късно - след 20 юли и като цяло имаме слабо посещение не само в светата обител, но и в района“, каза отец Симон. „Каквото зависи от нас сме го направили“, добави той. Идват групи чужденци в манастира, но не е както се очаква. Манастирът и комплексът Пампорово имат подписани договори с бургаски и варненски туроператори за обмен на туристи по тези дестинации, но въпреки това спадът на туристи е факт.\r\nЦветана ТОНЧЕВА", "date": "2017.08.14", "title": "Архимандрит Симон: Тази година има спад на туристи в Бачковския манастир и в региона"}
{"url": "http://www.focus-news.net/news/2017/08/14/2425509/burgas-zadarzhan-e-49-godishen-ungarski-grazhdanin-obyaven-za-mezhdunarodno-izdirvane-za-finansovi-prestapleniya-i-izmami.html", "text": "Служители от групата „Издирване” при отдел „Криминална полиция” при ОД МВР – Бургас са задържали обявен за издирване с европейска заповед за арест 49-годишен унгарски гражданин. Същият е обявен за международно издирване за извършени финансови престъпления и измами. Това съобщиха от Областната дирекция на МВР – Бургас. \r\nТой е влязъл в България през 2006 година, като пребивавал преимуществено на територията на София. Сигналът за издирването на унгареца постъпила в ОД МВР – Бургас в края на миналата седмица, като незабавно са организирани оперативно-издирвателни мероприятия, в резултат на които издирваният мъж е локализиран в Свети влас. По време на задържането си унгарецът се легитимирал с чужд документ за самоличност, но своевременно опитът за заблуда е разкрит и 49-годишния мъж е задържан. В момента е приведен в следствения арест в Бургас, като предстои да бъде екстрадиран в Унгария.", "date": "2017.08.14", "title": "Бургас: Задържан е 49-годишен унгарски гражданин, обявен за международно издирване за финансови престъпления и измами"}
{"url": "http://www.focus-news.net/news/2017/08/14/2425510/afp-operatsiyata-sreshtu-napadatelite-v-burkina-faso-priklyuchi.html", "text": "Рано сутринта в понеделник службите за сигурност в столицата на Буркина Фасо завършиха операцията срещу нападателите, открили стрелба в столичен ресторант в нощта срещу понеделник. Това каза в свое изявление министърът на комуникациите, предава AFP. \r\n„Операцията приключи“, но претърсването на кварталa около ресторанта все още продължава, поясни още министърът. Той потвърди, че има 18 мъртви и двама ликвидирани терористи.  Тереза Герова", "date": "2017.08.14", "title": "AFP: Операцията срещу нападателите в Буркина Фасо приключи"}
{"url": "http://www.focus-news.net/news/2017/08/14/2425511/stara-zagora-obshtina-kazanlak-vavezhda-vremenna-organizatsiya-na-dvizhenieto-v-grada-vav-vrazka-s-otbelyazvaneto-na-hristiyanskiya-praznik-uspenie-bogorodichno.html", "text": "Във връзка с отбелязването на големия християнски празник Успение Богородично и предстоящо литийно шествие в центъра на Казанлък по повод пренасяне на частица от мощите на Св. Николай Мирликийски Чудотворец и иконата на светеца, Община Казанлък въвежда промени в движението днес и утре (15 август). Това каза за Радио „Фокус“ Сребра Касева, началник на кабинета на кмета. Тя поясни, че днес от 15.30 часа до 17.00 часа ще бъде спряно движението в двете посоки, а паркирането  забранено по бул. “Княз Александър Батенберг“, в участъка от ул. “Св. св. Кирил и Методий“ до бул. “Розова долина“ и по ул. “Пейо Яворов“, в участъка от ул. “Стефан Орешков“ до ул. “Йордан Стателов“. На ул. “Йордан Стателов“, в участъка от бул. “Княз Александър Батенберг“ до ул. “Пейо Яворов“, движението ще бъде спряно в двете посоки, като ще бъде забранено използването на таксиметровите стоянки от 15.30 часа до 17.00 часа. Ще бъде въведен временен режим на движение на автомобили по обходните улици „Св. св. Кирил и Методий“, “Д-р Христо Стамлоблски“ и „Цар Иван Шишман“ към съществуващата улична мрежа в града.\r\nАвтобусите по градските и междуградски линии ще се движат по разписание, с изключение на времето, необходимо за преминаване на литийното шествие.\r\nСлавяна ГАЙДАРОВА", "date": "2017.08.14", "title": "Стара Загора: Община Казанлък въвежда временна организация на движението в града във връзка с отбелязването на християнския празник Успение Богородично"}
{"url": "http://www.focus-news.net/news/2017/08/14/2425512/alsat-mmakedoniya-turtsiya-deportira-dvama-kosovari-zhelaeshti-da-voyuvat-za-islyamska-darzhava.html", "text": "Турция депортира двама косовари, желаещи да воюват за \"Ислямска държава\", предава излъчващата на албански език телевизия \"Алсат-М\", като се позовава на косовския Gazeta Express.\r\nСлед връщането им в Косово съдът в Прищина е наложил на двамата мярка арест за срок от 30 дни, като приел предложението на Специализираната прокуратура на страната.\r\nСпоред \"Алсат-М\" доброволците на \"Ислямска държава\" са стигнали до Турция през Македония на 25 юли т.г., като два дни по-късно са били арестувани от турските сили за сигурност при опит да преминат турско-сирийската граница.\r\nGazeta Express пише, че към момента се още най-малко 200 албанци от Косово се сражават на страната на Ислямска държава, като в това число влизат 40 жени и 27 деца и изчислява, че в боевете в Сирия и Ирак са загинали около 60 косовари.Тереза Герова", "date": "2017.08.14", "title": "\"Алсат-М\"(Македония): Турция депортира двама косовари, желаещи да воюват за \"Ислямска държава\""}
{"url": "http://www.focus-news.net/news/2017/08/14/2425513/sluchai-na-izostaveni-bebeta-na-obshtestveni-mesta-v-balgariya-spravka-agentsiya-fokus.html", "text": "11 август 2017 г., София\r\nИзоставено бебе е намерено в столичния Западен парк. То е открито от случайни минувачи около 19 ч., които веднага подават сигнал в полицията. Детето е момиченце и е на видима възраст между 5 месеца и 1 година и е в добро общо състояние. То е било прегледано от екип на Бърза помощ.30 юли 2017 г., София\r\nМомченце на видима възраст 4-5 месеца е намерено в столичния квартал \"Младост 1\". Първоначално от пресцентъра на МВР съобщават, че издирват родителите на бебето, но по-късно майката е установена. Тя сама позвънява в полицията и заявява, че се намира в село близо до София. След като разговаря с полицията, тя давa изявление и пред медиите като обяснява, че е безработна, грижи се сама за детето и решила да го изостави \"като кученце\" с надеждата, че някой ще се погрижи по-добре за него. След това съжалява за действията си и иска да прибере детето си обратно.28 септември 2016 г., София\r\nНовородено бебе е изоставено в столичния квартал „Обеля“. Детето е намерено от съседи, които го чуват да плаче в храстите. Детето е откарано в болница с хипотермия. След преглед лекарите установяват инфекция, но състоянието на детето е стабилно. Установена е майката на детето – 22-годишна жена, която ражда детето сама в съседния блок и го изоставя. Поради обилна кръвозагуба след раждането обаче, тя също е настанена в болница. 24 юни 2016 г., Варна\r\nИзоставено бебе е открито в жилищен вход в град Варна. Бебето е момченце на видима възраст около 8 месеца. Полицията работи за установяванме на родителите му. 17 декември 2015 г., Пловдив\r\nМомиченце е открито в кооперация на булевард \"Васил Априлов\" в Пловдив. Детето, което е на възраст около 9-10 месеца, е в количка. Обитатели на жилищната сграда се обаждат в полицията привечер, когато намират детето. Униформените пристигат на място и откарват детето в болнично заведение. Момиченцето е в отлично здравословно състояние, според лекарите. Впоследствие са установени и родителите на бебето, съобщава за медиите Надя Танева, директор на местната агенция \"Социално подпомагане\". Момиченцето е потърсено на следващата сутрин в около 4 часа - почти 12 часа по-късно от родителите си, които се обаждат в полицията24 май 2015 г., Първомай \r\nНовородено бебе е изоставено в пътна чанта пред спешното отделение на първомайската болница. След преглед е установено, че то тежи едва 2 кг и е с адаптивни нарушения. Установена е майката на детето – 39-годишна жена от с. Поповица, която е с усложнения, след като ражда сама детето в изоставена сграда. По случая е задържан и 64-годишен мъж, който според свидетели оставя бебето пред болницата. 14 януари 2015 г., Бургас\r\n40-годишна бургазлийка алармирала в полицията, че в дома ѝ има изоставено от майка си 11 месечно момченце. Констатирано е, че бургазлийката отговаря на подадена обява за детегледачка, като в дома ѝ на 25 декември идва млада жена с 11 месечното си бебе. Тя й обещава месечно възнаграждение в размер на 1 200 лв. за да се грижи за детето ѝ. По думите на бургазлийката обаче детето до 13.01 т.г. не е потърсено от майката, което я принуждава да алармира полицията. В резултат на полицейските действия е констатирано, че майка на момченцето е 24-годишна жена от Ахелой, която има още две деца /на 4 и 3 години/. Майката е задържана за срок до 24 часа, а детето е настанено в Дом за медико-социални грижи в Бургас. По случая е образувано досъдебно производство.5 януари 2015 г., Пазарджик\r\nМайката на първото родено бебе в Пазарджик официално заявява, че се отказва от родителските си права. От болницата съобщават, че изоставено е и последното бебе за 2014 г - момченце. Майките и на двете деца са от ромски произход.31юли 2014 г., Шишманово\r\n19-годишна жена изоставя бебето си в нива край харманлийското село Шишманово. Момченцето е открито със слънчево изгаряне първа степен и дехидратация и е откарано за лечение в Хасковската болница. По случая е образувано досъдебно производство.21 октомври 2014 г., Казанлък\r\nНовородено момченце е намерено изхвърлено в контейнер за смет в Казанлък. Детето е открито от клошар, увито във вълнена блуза и сложено в раница, в контейнер. Детето е откарано за преглед в болницата в града. То е в добро здраве и няма опасност за живота му. По-късно ставя ясно, че майката е 15-годишно момиче, което е хоспитализирано след раждане извън болничното заведение. Бащата на бебето също е непълнолетен - той е ученик в 11 клас. 9 декември 2013 г., Стара Загора\r\nОт Многопрофилната болница за активно лечение в Стара Загора съобщават за медиите, че в педиатричното отделение на болницата от 1 месец лежи 3-месечно бебе-ромче, изоставено от майката. Детето е без име, без акт за раждане и не може да бъде настанено в институция. 1 юли 2013 г., Перник\r\nСигнал в полицията за изоставено бебе е подаден от 33-годишен мъж. Той съобщава, че намира детето плачещо под електрическото табло във входа на блока, в който живее в 01,00ч през нощта. Бебето е настанено в неонатологично отделение в добро здравословно състояние. То е момче, на видима възраст до една седмица. 22 декември 2011 г., Стамболийски\r\nНовородено момченце е намерено пред кабинет за спешна помощ в Стамболийски. Бебето е транспортирано в детското спешно отделение на Университетската болница в Пловдив във видимо добро състояние.22 ноември 2011 г., Силистра\r\nЧетиримесечно бебе с признаци на недохранване е прието в силистренската болница. Детето е изоставено от майка си, а в болницата е откарано от чичо си.Лекарите установяват, че то е с температура 35 градуса. За майката е известно, че е изоставила още три деца на две, три и десет години. Тя е задържана за 24 часа.11 октомври 2011 г., Хасково\r\nСедемдневно момченце е намерено изоставено на площадка в жилищен блок в Хасково. Биологичните родители на бебето не са открити и то е вписано в регистрите за осиновяване. 18 август 2010 г., Благоевград\r\nНеизвестен мъж оставя в Дома за медико социални грижи в Благоевград бебе на около седмица. Непознатият заявява, че момиченцето е на снаха му и той след малко ще я доведе. След това мъжът изчезва. По случая е образувано досъдебно производство.1 октомври 2006 г., с. Русокастро\r\nМомиченце на една година е намерено изоставено в бургаското с. Русокастро. Майката - 24-годишната Елена Минчева оставя бебето пред дома на бившия си любовник. Детето е настанена в дом „Майка и дете\" в Бургас.19 август 2006 г., Дебелец\r\nНовородено момиченце на около 20 часа от раждането е открито в град Дебелец. То е изоставено в двора на дом Майка и дете. Бебето е било със затруднено дишане и нарушена сърдечна дейност. На мястото са изпратени полицаи от РПУ Велико Търново. Служителите от дома стабилизират състоянието на детето. То е настанено в родилното отделение на областната болница във Велико Търново. За случая е уведомен дежурен прокурор.23 април 2006 г., София\r\nМъж от ромски произход оставя бебе в градинката на столичната църква “Св. Георги”. Детето е на около една годинка и е прибрано от екип на Четвърто РПУ и представител на Детска педагогична стая. Полицията издирва мъжа, за когото се предполага, че е бащата.9 март 2006 г., Бяла Слатина\r\nБебе е изоставено на ул. „Волов\" в Бяла Слатина. Полицаи закарват новороденото в белослатинската болница. Къщата, където бебето е намерено, е в ромската махала, натам ще се насочим при издирване на майката, поясняват от полицията.23 януари 2006 г., Перник\r\nНовородено бебе е открито подхвърлено до Втора поликлиника в Перник. Момченцето е поставено в два найлонови плика и оставено на земята. Бебенцето е в задоволително здраве след охлаждането на студа. Бебето е с тегло 3,5 кг, високо е 50 см. Момченцето е предадено в Спешния център в града.19 януари 2006 г., Бургас\r\nВ контейнер до блок в бургаския кв. „Меден рудник\" клошар намира мъртво новородено момиченце, увито в найлонова торба. Майката не е открита.28 декември 2005 г., Пловдив\r\nБебе, в детска количка е изоставено в Пловдив. Момченцето, което е на видима възраст около 2 месеца, е оставено в преддверието на католическата катедрала “Свети Людовик” в града. То е намерено от богомолци, които съобщават в МВР. Детето е настанено в детската клиника на Университетската болница \"Св. Георги\" и по данни от дежурния лекар здравословното му състояние е добро. На следващия ден майката на бебето е открита. 6 септември 2005 г., София\r\nИзоставено новородено бебе е открито на ул. „Развигор\" 3 в столицата. Първоначално бебето е отнесено в 4-то РПУ, където, след като е прегледано от медицински екип на “Бърза помощ”, е прието в Института по акушерство и гинекология. То е било с неотрязана пъпна връв.31 декември 2004 г., Казанлък\r\n21-годишен жител на Казанлък съобщава на полицията, че в двора на Инфекциозната болница в Казанлък е намерил момченце в добро състояние на видима възраст 2-3 дни. При проведеното разследване е установено, че детето е изоставено от 27-годишната си майка.23 август 2004 г., София\r\nМомченце на една година и половина е изоставено пред дома за медикосоциални грижи \"Свети Иван Рилски\" в столицата. Мъж на видима възраст около 30 години изоставя момченцето, след което взима такси и заминава в неизвестна посока. 2 май 2004 г., Девня\r\nНовородено бебе е намерено в град Девня. Бебето е  изоставено на улична пейка. То е повито във вързопче. Намерили са го случайни граждани.  Детето е в добро състояние, настанено е в болница във Варна. Лекарите в АГ-болница съобщават, че новородено е момиче. Бебето е здраво и тежи 3500 грама. То е от български произход.31 март 2004 г., София\r\nТруп на бебе е открит в кофа за боклук в София. Телцето на новороденото е хвърлено в контейнер на ул. „Слатинска река\". Полицаите от Първо РПУ установяват, че трупчето на момченцето е изоставено от майката. 25-годишната Иванка Д. Е задържана.6 януари 2004 г., Добрич\r\nБебе на няколко дни е намерено във входа на жилищна кооперация в Добрич. Момиченцето е настанено в болница с измръзване. Състоянието му е стабилизирано. Бебето било увито в найлонов чувал и изоставено пред апартамент на първия етаж в жилищна кооперация. Изоставеното момиченце е настанено в многопрофилната болница в града, посиняло от студ, а температурата на тялото му била едва 35 градуса. Според лекарите от отделението, бебето е родено в домашни условия и е на видима възраст около 4 дни. 19 септември 2002 г., Пловдив\r\nНа 19 септември 2002 година 6-месечно бебе е открито във вход на жилищен блок на ул. \"Дунав\" 10 в Пловдив. Подхвърленото момченце е облечено в рокличка и увито в черно-бяла жилетка. Лекарите установяват, че системно е недохранвано – тежи само 4,700 кг. Обитателите на блока съобщават пред полицаите и социалните работници, че не са виждали в околните градинки майка с това момченце.", "date": "2017.08.14", "title": "Случаи на изоставени бебета на обществени места в България (Справка Агенция „Фокус“)"}
{"url": "http://www.focus-news.net/news/2017/08/14/2425514/veliko-tarnovo-postavyat-novi-saorazheniya-i-remontirat-detskite-ploshtadki-v-debelets.html", "text": "В момента се извършва освежаване на елементите и съоръженията на детската площадка в централния парк на град Дебелец, съобщиха от пресцентъра на Община Велико Търново. Закупени са и нови съоръжения за игра, които ще бъдат монтирани и ще радват децата от следващата седмица, съобщи кметът на населеното място Снежана Първанова. Тя уточни, че средствата са от бюджета на Кметството. Ремонтът и боядисването на уредите се извършва от служители на местната институция. По думите й, преди дни са подменени счупени, вследствие на вандализъм, люлки и други елементи, на останалите шест детски площадки в града. \r\nПърванова заяви, че паралелно с това текат строително-монтажните дейности по проекта „Аз съм природа – утре започва от днес“ по програма ПУДООС на МОСВ. Той включва цялостна рехабилитация на съществуваща детска площадка в междублоково пространство в града. Поставяне на нови и атрактивни съоръжения за игра на открито, съответстващи на наредбата за безопасност. \r\nБлизо 500 са малчуганите на възраст от 3 до 12 години в града Дебелец. Родените за 2016-а деца са 39, от началото на годината до края на юли в Дебелец са проплакали 24 бебета. \r\n„Полагаме всички усилия, да поддържаме детските площадки в изправно състояние и в същото време като привлекателно и безопасно място за децата и техните родители. Избрали сме нови, модерни тонове на боите, с които се прави освежаването на съоръженията и вече са факт грейналите шарени дъги, които радват нашите деца. Огорчена съм обаче от продължаващия вандализъм и по този повод се обръщам отново с апел, да пазим направеното, да надграждаме, вместо да възстановяваме“, каза още кметът на Дебелец.", "date": "2017.08.14", "title": "Велико Търново: Поставят нови съоръжения и ремонтират детските площадки в Дебелец"}
{"url": "http://www.focus-news.net/news/2017/08/14/2425515/the-sarajevo-times-aleksandar-vuchich-planira-poseshtenie-v-bosna-i-hertsegovinai.html", "text": "Държавният глава на Сърбия Александър Вучич заяви, че скоро ще посети Босна и Херцеговина по покана на председателя на президиума Драган Кович, съобщава вестник The Sarajevo Times.\r\nВучич отбеляза, че е винаги готов за разговори в Сараево, защото те представляват възможност за установяване на политика на мир, стабилност и добри взаимоотношения между двете държави. \r\nСръбският президент добави, че по-конкретна информация относно неговото посещение ще бъде дадена скоро. Това ще е първото посещение на Вучич в Босна и Херцеговина в качеството му на държавен глава на Сърбия. Тереза Герова", "date": "2017.08.14", "title": "The Sarajevo Times: Александър Вучич планира посещение в Босна и Херцеговина?"}
{"url": "http://www.focus-news.net/news/2017/08/14/2425516/montana-vtori-den-izdirvat-v-rekata-na-selo-kopilovtsi-tyaloto-na-83-godishna-mestna-zhitelka.html", "text": "Екип от двама водолази от сектор „Специализирани оперативни дейности” на РД ПБЗН Монтана и двама полицейски служители от Участъка в село Георги Дамяново втори ден издирват в реката на село Копиловци тялото на 83-годишна местна жителка, страдаща от старческа деменция. Това съобщиха от Областната дирекция на МВР – Монатана. Според близки на жената, тя е изчезнала около 23.00 часа в събота. Възрастната жена имала навика до ходи до брега на реката.", "date": "2017.08.14", "title": "Монтана: Втори ден издирват в реката на село Копиловци тялото на 83-годишна местна жителка"}
{"url": "http://www.focus-news.net/news/2017/08/14/2425517/sarbiya-vitsepremierat-ivitsa-dachich-poiska-yasno-razgranichavane-na-sarbite-i-albantsite-v-kosovo-i-statut-na-srabskata-tsarkva-po-modela-na-aton.html", "text": "Сръбският вицепремиер Ивица Дачич иска ясно разграничаване на сърбите и албанците в Косово, гарантиране на сръбското православно наследство и статут на сръбската църква по модела на Света гора на полуостров Атон, предава белградското електронно издание Blic, цитирайки интервю на Дачич пред \"Вечерне новости\".\r\nСръбският вицепремиер смята, че \"необходимо е трайно решение на сръбско-албанския конфликт, но до него може да се стигне само чрез договор между сърбите и албанците, като всяка от преговарящите страни трябва да е готова да спечели и изгуби по нещо в името на компромиса на историческите и етническите права\".\r\nСпоред Дачич това може да се постигне, само \"ако на този исторически етап се поставят здрави основи на сръбско-албанските отношения\".Тереза Герова", "date": "2017.08.14", "title": "Сърбия: Вицепремиерът Ивица Дачич поиска ясно разграничаване на сърбите и албанците в Косово и статут на сръбската църква по модела на Атон"}
{"url": "http://www.focus-news.net/news/2017/08/14/2425518/inzh-doncho-atanasov-api-zapochvame-izgrazhdaneto-na-darzhavno-predpriyatie-za-operirane-na-tol-sistemata.html", "text": "Премиерът Борисов правилно е казал, започваме изграждането на държавно предприятие за опериране на ТОЛ системата. Това заяви пред журналисти в Добрич председателят на Управителния съвет на Агенция „Пътна инфраструктура“ инж. Дончо Атанасов, предаде кореспондентът на Радио „Фокус” – Варна. Миналата седмица министър-председателят Бойко Борисов заяви, че ако до днес ТОЛ системата не заработи, държавата има готовност да я направи. \"В най-близко време ще бъде дадена официална пресконференция по темата\", посочи инж. Атанасов. „ТОЛ системата е изключително важна, за да може една от най-публичните услуги в държавата, т.е. поддържането и строителството на републиканската пътна мрежа, да се самофинансира. Това ще бъде първата система, която ще бъде самофинансирана, без да разчита на държавния бюджет“, каза инж. Атанасов. По думите му трафикът на транзитно преминаващи през страната ни тежкотоварни автомобили за денонощие е между 8 000 и 10 000 тежкотоварни камиона. Огромен е и трафикът от Европа за Близкия Изток, особено през летните месеци. От него също се губят огромни средства, заяви инж. Дончо Атанасов. Затова според него е изключително важно за държавата тази ТОЛ система да бъде изградена. „Този, който най-много руши републиканската пътна мрежа, трябва да плаща и порядъчно най-много“, добави инж. Атанасов. Надеждите са до година системата да заработи, очакваните приходи на годишна база – до 1 млрд. лв. Агенция „Фокус“ припомня: Стартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура. \r\nЖулиета НИКОЛОВА", "date": "2017.08.14", "title": "Инж. Дончо Атанасов, АПИ: Започваме изграждането на държавно предприятие за опериране на ТОЛ системата"}
{"url": "http://www.focus-news.net/news/2017/08/14/2425519/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Един турски гражданин е загинал, а друг е ранен при атаката, извършена срещу турски ресторант в столицата на Буркина Фасо, съобщава вестник Hurriyet, като се позовава на информация от Министерството на външните работи в Анкара. \r\nВ терористичната атака са загинали общо 17 души. Според очевидци, трима въоръжени с пистолети мъже са пристигнали в турския ресторант вечерта на 13 август и са открили стрелба по клиентите. Правителството незабавно е започнало контра-офанзива, като преди това е било евакуирано цивилното население. \r\nМедии съобщават, че престрелките са спрели към три часа през нощта местно време. Ситуацията все още се изяснява. \r\nКъм момента няма информация каква е националността на останалите жертви на екстремисткото нападение.\r\n*** В съвместно прессъобщение дипломатическите представителства на Франция, Германия, Италия, Обединеното кралство и Съединените американски щати изразиха загрижеността си от политическата безизходица в Косово, съобщава вестник Gazeta Express. \r\nСъгласно разпространения от дипломатите текст, косовските лидери трябва да формират институции, но и да предприемат необходимите реформи, за да предотвратят подобни ситуации да се повтарят в бъдеще. Косово е изправено пред много предизвикателства, както в краткосрочен, така и в дългосрочен план, включително програмата на Международния валутен фонд (МВФ), енергийната ситуация, но също така и необходимостта от икономическо развитие, укрепване на правовата държава, европейската перспектива и отношенията със Сърбия. „Гражданите на Косово заслужават парламент и правителство, които да могат да посрещнат тези предизвикателства\", се казва в прессъобщението.\r\n„Косовските лидери са отговорни за формирането на тези институции, но и да проведат необходимите реформи, за да предотвратят подобен застой в бъдеще. Надяваме се, че лидерите на Косово, както в политиката, така и в гражданското общество, ще поемат водеща роля в решаването на този въпрос, включително чрез представяне на конкретни предложения. Важен първи принцип е, че депутатите, избрани в косовския парламент, трябва да присъстват на сесиите на събранието и да позволят работата му да започне\", пише още в разпространения текст.\r\nКосовските политически партии, представени в парламента, не успяха да постигнат компромис относно избора на нов председател. Коалицията ПАН, победител в предсрочните избори от 11 юни, има 39 от общо 120 места в парламента. Тя се нуждае от подкрепата на други политически партии  или на отделни депутати, за да избере председател, одобрен с най-малко 61 гласа. Другите партии обаче отказват да подкрепят ПАН, което доведе страната до политическа безизходица. Председателят на сесията свика нова учредително заседание в понеделник, за да бъде избран председател и неговите заместници. Но ПАН обяви бойкот на сесията. По-ранните опити за свикване на учредителното заседание се провалиха поради липса на кворум.\r\n*** Гръцките власти смятат, че пожарите на остров Закинтос може да са умишлено запалени, предава Ekathimerini.\r\nОт противопожарната служба заявиха, че има „добре обосновани съмнения относно умишлено дело“, след като пет пожара избухнаха в събота и неделя, последвани от още три по-късно.\r\nМинистърът на правосъдието Ставрос Контонис каза, че множеството пожари, са „планирани“.\r\nОт противопожарната служба добавиха, че 10 от 12-те пожара на Закинтос, все още не са овладени.\r\n*** Двама косовски албанци са заловени от турските сили за сигурност при опит да преминат нелегално границата със Сирия, където да се присъединят към редиците на близкоизточната радикална групировка „Ислямска държава“, съобщава скопското електронно издание „Стандард“ .\r\nДвамата косовари са кацнали на летище „Ататюрк“ в Истанбул на 25 юли, а три дни по-късно са били заловени от властите. Те са арестувани по силата на решение на косовски съд.\r\n*** Сръбският вицепремиер Ивица Дачич иска ясно разграничаване на сърбите и албанците в Косово, гарантиране на сръбското православно наследство и статут на сръбската църква по модела на Света гора на полуостров Атон, предава белградското електронно издание Blic, цитирайки интервю на Дачич пред \"Вечерне новости\".\r\nСръбският вицепремиер смята, че \"необходимо е трайно решение на сръбско-албанския конфликт, но до него може да се стигне само чрез договор между сърбите и албанците, като всяка от преговарящите страни трябва да е готова да спечели и изгуби по нещо в името на компромиса на историческите и етническите права\".\r\nСпоред Дачич това може да се постигне, само \"ако на този исторически етап се поставят здрави основи на сръбско-албанските отношения\".\r\n*** Държавният глава на Сърбия Александър Вучич заяви, че скоро ще посети Босна и Херцеговина по покана на председателя на президиума Драган Кович, съобщава вестник The Sarajevo Times.\r\nВучич отбеляза, че е винаги готов за разговори в Сараево, защото те представляват възможност за установяване на политика на мир, стабилност и добри взаимоотношения между двете държави. \r\nСръбският президент добави, че по-конкретна информация относно неговото посещение ще бъде дадена скоро. Това ще е първото посещение на Вучич в Босна и Херцеговина в качеството му на държавен глава на Сърбия.\r\n***", "date": "2017.08.14", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/14/2425520/nsi-prez-vtoroto-trimesechie-na-2017-g-koefitsientat-na-bezrabotitsa-e-63-ili-s-17-protsentni-punkta-po-nisak-v-sravnenie-sas-sashtiya-period-na-2016-g.html", "text": "През второто тримесечие на 2017 г. коефициентът на безработица е 6.3%, или с 1.7 процентни пункта по-нисък в сравнение със същия период на 2016 г. Това сочи статистика на Националния статистически институт (НСИ). Коефициентът на икономическа активност за населението на възраст 15 - 64 навършени години е 71.8% и е с 2.4 процентни пункта по-висок в сравнение с второто тримесечие на 2016 година. Коефициентът на заетост за населението на възраст 15 - 64 навършени години е 67.2%, като в сравнение със съответното тримесечие на 2016 г. се увеличава с 3.5 процентни пункта. Коефициентът на безработица е 6.3%, или с 1.7 процентни пункта по-нисък в сравнение със същия период на 2016 година. Икономически неактивните лица на възраст 15 - 64 навършени години са 1 296.7 хил., или 28.2% от населението в същата възрастова група. От тях 115.6 хил., или 8.9%, са обезкуражени лица.\r\nЗаетост\r\nПрез второто тримесечие на 2017 г. общият брой на заетите лица на възраст 15 и повече навършени години е 3 171.7 хил., от които 1 681.4 хил. са мъже и 1 490.4 хил. - жени. Относителният дял на заетите лица от населението на възраст 15 и повече навършени години е 52.2%, като в сравнение със същото тримесечие на 2016 г. се увеличава с 2.7 процентни пункта. При мъжете този дял е 57.6%, а при жените - 47.2%. \r\nПрез второто тримесечие на 2017 г. в сектора на услугите работят 2 001.7 хил., или 63.1% от всички заети лица. В индустрията са заети 933.9 хил. души (29.4%), а в селското, горското и рибното стопанство - 236.1 хиляди (7.4%). \r\nОт всички заети 3.7% (118.2 хил.) са работодатели, 7.4% (233.6 хил.) - самостоятелно заети лица (без наети), 88.0% (2 792.4 хил.) - наети лица, и 0.9% (27.5 хил.) - неплатени семейни работници. От общия брой на наетите лица 2 127.9 хил. (76.2%) работят в частния сектор, а 664.5 хил. (23.8%) - в обществения. \r\nС временна работа са 141.7 хил., или 5.1% от наетите лица.\r\nПрез второто тримесечие на 2017 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 092.9 хиляди. Коефициентът на заетост за населението в същата възрастова група е 67.2% (70.5% за мъжете и 63.9% за жените). \r\nКоефициентът на заетост за населението на възраст 15 - 29 навършени години е 42.6% (48.4% за мъжете и 36.5% за жените).\r\nКоефициентът на заетост за населението на възраст 20 - 64 навършени години е 71.7%, съответно 75.2% за мъжете и 68.1% за жените. Спрямо второто тримесечие на 2016 г. този коефициент е по-висок с 3.7 процентни пункта, като увеличението при мъжете е с 3.9 процентни пункта, а при жените - с 3.5 процентни пункта.\r\nЗаетите лица на възраст 55 - 64 навършени години са 570.6 хил., или 58.3% от населението в същата възрастова група (62.2% от мъжете и 54.7% от жените). В сравнение с второто тримесечие на 2016 г. коефициентът на заетост за населението на възраст 55 - 64 години се увеличава с 3.5 процентни пункта, като увеличението при мъжете и жените е почти еднакво - съответно с 3.4 и 3.5 процентни пункта.\r\nБезработица\r\nПрез второто тримесечие на 2017 г. безработните лица са 213.9 хил., а коефициентът на безработица - 6.3%. В сравнение с второто тримесечие на 2016 г. броят на безработните лица намалява с 51.7 хил., а коефициентът на безработица - с 1.7 процентни пункта.\r\nПрез същия период коефициентът на безработица намалява с 1.9 процентни пункта при мъжете и с 1.5 процентни пункта при жените, като достига съответно 6.9% за мъжете и 5.7% за жените. От общия брой на безработните лица през второто тримесечие на 2017 г. 123.9 хил. (57.9%) са мъже и 90.0 хил. (42.1%) - жени. \r\nОт всички безработни лица 13.4% са с висше образование, 48.8% - със средно, и 37.8% - с основно и по-ниско образование. Коефициентите на безработица по степени на образование са съответно 2.8% за висше образование, 5.4% за средно образование и  18.3% за основно и по-ниско образование.\r\nПрез второто тримесечие на 2017 г. продължително безработни (от една или повече години) са 118.4 хил., или 55.3% от всички безработни лица. Коефициентът на продължителна безработица е 3.5%, като в сравнение със съответното тримесечие на 2016 г. намалява с 1.4 процентни пункта. Коефициентът на продължителна безработица е 4.1% за мъжете и 2.9% за жените. \r\nОт общия брой на безработните лица 36.2 хил., или 16.9%, търсят първа работа. \r\nПрез второто тримесечие на 2017 г. коефициентът на безработица за възрастовата група 15 - 29 навършени години е 9.5%, или с 1.4 процентни пункта по-нисък в сравнение с второто тримесечие на 2016 година. При мъжете коефициентът на безработица (15 - 29 навършени години) намалява с 2.6 процентни пункта и достига 10.1%, докато при жените нараства с 0.4 процентни пункта, достигайки 8.8%.", "date": "2017.08.14", "title": "НСИ: През второто тримесечие на 2017 г. коефициентът на безработица е 6.3%, или с 1.7 процентни пункта по-нисък в сравнение със същия период на 2016 г."}
{"url": "http://www.focus-news.net/news/2017/08/14/2425521/dots-gergana-kabakchieva-naim-tselta-na-arheologicheskite-prouchvaniya-v-ulpiya-eskus-tova-lyato-be-da-ustanovim-varhu-kakvi-ostanki-e-postroen-hramat-na-fortuna.html", "text": "Целта на археологическите проучвания в Улпия Ескус това лято бе да установим върху какви останки е построен храмът на Фортуна. Това каза археологът доц. д-р Гергана Кабакчиева от Националния археологически институт с музей към Българската академия на науките в интервю за Агенция „Фокус” за проучванията през този археологически сезон в античния град Улпия Ескус, край плевенското село Гиген.  Тя уточни, че проучванията се провеждат от началото на месец юли и ще продължат до края на месец август. „Първата фаза беше посветена на проучвания в терена под храма на Фортуна, който е разположен в центъра на античния град. Това е един забележителен и емблематичен паметник за Ескус. От строителния надпис на храма е известно точно кога е построен той – 190-192 г. сл. Хр.“, коментира доц. Кабакчиева. „Неочаквано беше, че се измества датата на разрушаване на храма на Фортуна. Досега предположенията бяха, че тази много масивна каменна сграда е просъществувала поне до втората половина на 4 век. Оказва се, че храмът на Фортуна най-вероятно е бил разрушен още в средата на 3 век и в предната част към главната улица са разчистени останките от него и са изградени жилищни постройки.  Те са от периода втората половина на 3 и 4 век сл. Хр.“, коментира археологът. Доц. Кабакчиева поясни, че в рамките на месец юли са направени няколко дълбочинни изследвания в различни сектори в храма, където това е било възможно. По думите ѝ от храма на Фортуна са запазени изключително много детайли и елементи от архитектурната декорация. „Бяха открити останки от жилища, които са предшествали изграждането на храма. В два от сондажите намерихме запазени подови хоросанови нива от сграда, която най-вероятно е била с частен характер или обществено-частен характер. Строителство, което говори, че центърът на Улпия Ескус не е включвал по-късната най-югоизточната част на форума, а тя е била заета именно от такива сгради от битов характер. За това научаваме не само от останките, но и от материалите, които сме намерили като археологически находки. Бяха направени изследвания до началото на историята и обитаването на това място. Навсякъде в тези изкопи сме стигнали до материк“, коментира доц. Кабакчиева. Тя обърна внимание, че при тазгодишните разкопки са открити следи от кирпично и дървено-землено строителство от 1 век, т.е. от времето на пребиваване на V-и Mакедонски легион. Тук тя вметна, че намерените при най-новите проучвания дребни археологически находки и монети потвърждават хипотезата ѝ, че римският легионен лагер в Ескус от 1 век е бил издигнат още по времето на управление на първия римски император – Октавиан Август. Доц. Кабакчиева припомни, че първата фаза на проучванията е финансирана със средства на холандска фондация.\r\nВтората част на археологическите проучвания през този сезон се финансира от Министерство на културата. Проучванията се провеждат в сектора на ахритектурен комплекс, който означаваме като „Сграда с мозайката Ахейци”. „Целта тук е да разкрием западната част на архитектурния комплекс, който е голяма резиденция през късноримския период ( 3. – 4. век). Надявам се до края на м.август да имаме добри резултати и открием нови свидетелства за величието на Улпия Ескус през античността“, допълни археологът. \r\nДеница КИТАНОВА", "date": "2017.08.14", "title": "Доц. Гергана Кабакчиева, НАИМ: Целта на археологическите проучвания в Улпия Ескус това лято бе да установим върху какви останки е построен храмът на Фортуна"}
{"url": "http://www.focus-news.net/news/2017/08/14/2425522/sport-v-ponedelnik-shte-stane-yasen-parviyat-sapernik-na-grigor-dimitrov-v-sinsinati.html", "text": "Днес ще стане ясен първият съперник, срещу когото най-добрият тенисист на България – Григор Димитров, ще се изправи на турнира от сериите „Мастър“ в Синсинати, щата Охайо. \r\nГригор Димитров е поставен под номер седем в основната схема и почива в първия кръг на турнира. Той ще играе във втори срещу победителя от двубоя между испанеца Фелисиано Лопес или корееца Хьон Чунг.", "date": "2017.08.14", "title": "Спорт: В понеделник ще стане ясен първият съперник на Григор Димитров в Синсинати"}
{"url": "http://www.focus-news.net/news/2017/08/14/2425523/blagoevgrad-mango-dzheri-blus-bend-zakriha-20-oto-izdanie-na-mezhdunarodniya-dzhaz-festival-v-bansko.html", "text": "20-ото издание на Международния джаз фестивал в Банско вече е в историята. Хиляди любители на тази музика дълго ще помнят юбилейното издание, събрало на една сцена световно известни музиканти от страната и чужбина, разнообразни по стил и темперамент, оставили с изпълненията си частица от себе си в Банско. Това съобщиха от пресцентъра на Община Банско. Честта да изпълни последният акорд бе поверена на обичаната от поколения банда „Мънго Джери блус бенд”. Хилядите почитатели на групата, изпълнили площада и прилежащите му пространства, припяваха любимите си парчета и танцуваха безспир. Енергичният Рей Дорсет – основател на групата „Мънго Джери”, през цялото време на свали усмивката от лицето си. Освен легендарната група, в последната фестивална джаз вечер на сцената в Банско излязоха още Пати Остин, Петър Салчев и „Октет Пловдив”. Американската джаз и соул певица Пати Остин посвети изпълненията си на 100-годишнината от рождението на великата Ела Фицджералд. Певицата изпълни песни от репертоара на Ела, разкривайки интересни факти около тях. “Банско вече се наложи като фестивална столица на България доста отдавна и продължаваме в тази посока, защото се оказа, че действително фестивалите привличат туристи от страната и Европа. Данните ни до този момент показват ръст от 12% на реализираните нощувки спрямо миналата година. Положителната тенденция за увеличение на броя на туристите над 10% всяко лято се запазва, като малко отрасли и градове в страната могат да се похвалят с подобен растеж. До края на летния сезон ни очакват още два любими музикални формата – Банско Опера Фест и Банско Балкан Фест, с които успяваме да задоволим всички вкусове и предпочитания. А през месец ноември традиционно ще бъдем домакини и съорганизатори на Международния фестивал на планинарското кино, единствен по рода си на Балканите” коментира кметът на Банско Георги Икономов.", "date": "2017.08.14", "title": "Благоевград: „Мънго Джери блус бенд” закриха 20-ото издание на Международния джаз фестивал в Банско"}
{"url": "http://www.focus-news.net/news/2017/08/14/2425524/dobrich-simvolichna-parva-kopka-dade-nachaloto-na-rehabilitatsiya-na-patya-dobrich-kardam.html", "text": "Започва рехабилитация на пътя Добрич – Кардам, символична първа копка бе направена на изхода за Варна в град Добрич, предаде кореспондент на Радио „Фокус” – Варна. Отсечката, която ще се ремонтира, е с дължина 14 км. Тя започва след разклона за с. Стефаново и е до кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния и курортите по българското Черноморие, също свързва градовете Добрич и Варна. Предвидена е рехабилитация на близо 30 км от второкласния път Варна - Добрич. \r\nВ средата на юни е започнал ремонтът на 15,5 км от пътната отсечка, а днес е началото на  обновяването на останалите 14 км. На събитието присъстваха председателят на Управителния съвет на Агенция „Пътна инфраструктура“ (АПИ) инж. Дончо Атанасов, зам.-областният управител на Добрич Красимир Николов, кметовете на Добрич и Шабла Йордан Йорданов и Мариян Жечев, представители на различни институции. „Агенция „Пътна инфраструктура“ винаги е работила в тясно сътрудничество с местните органи, така че и този път е изключително важен за региона. Той е важен и за АПИ. В рамките на една година ще бъде рехабилитиран над 40 км път. Двата лота, които са по ОП „Региони в растеж“ и всичко друго, което е важно и е в лошо състояние, ще бъде ремонтирано по бюджета на АПИ“, заяви инж. Атанасов. \r\nЩе остане един участък от западния обход на Добрич, като надеждите са в рамките на следващата година да бъде ремонтиран и той, допълни инж. Атанасов. По този начин Околовръстният път на Добрич ще бъде завършен във вид според европейските изисквания. „Важен път за нас. Качеството трябва да бъде такова, каквото се изисква за главен път от републиканската пътна мрежа и надявам се под зоркото око на надзорната фирма това ще бъде изпълнено“, каза още инж. Дончо Атанасов. \r\nЖулиета НИКОЛОВА", "date": "2017.08.14", "title": "Добрич: Символична първа копка даде началото на рехабилитация на пътя Добрич – Кардам"}
{"url": "http://www.focus-news.net/news/2017/08/14/2425525/montana-vazrastna-zhena-e-stanala-zhertva-na-telefonna-izmama.html", "text": "Възрастна жена е станала жертва на телефонна измама, съобщиха от Областната дирекция на МВР – Монтана. Вчера около 14.00 часа в полицията е подаден сигнал за извършена телефонна измама в град Монтана. В събота около обяд неизвестно лице се представило в телефонен разговор за полицай Росен Петров и убедил 81-годишна жена от областния град да съдейства на полицията за залавянето на телефонни измамници. Последвали обаждания от други лица, които заплашили жената да предаде наличните си пари и златни накити. В резултат на обажданията възрастната жена събрала 650 лева, 30 евро, златни накити с общо тегло около 50 грама – 1 гривна, монета-пендара, пръстен с гравирана буква „Г”, халка, пръстен – халка със златно топче отгоре, 4 по-малки пръстенчета и 2 златни моста, които оставила под дърво на кръстовището на улиците „Цар Борис III” и „Веренишка” около 17.00 часа в събота. По случая е образувано досъдебно производство по чл. 209 ал. 1 от НК.", "date": "2017.08.14", "title": "Монтана: Възрастна жена е станала жертва на телефонна измама"}
{"url": "http://www.focus-news.net/news/2017/08/14/2425526/ipn-darvesni-otpadatsi-prichiniha-nov-pozhar-v-moldovskata-stolitsa.html", "text": "Близо 40 кв. метра дървесни отпадъци, събрани след снежна буря през април и натрупана върху парцел в Кишинев, пламнаха в неделя. Точната причина за избухването на пламъците все още не е установена, съобщиха за  IPN от службата \"Гражданска защита и извънредни ситуации\".\r\nПожарникарите са получили сигнал за стихията около 10.30 часа в неделя и незабавно са се отзовали с изпращането на два екипа. Малко преди полунощ огънят е бил напълно потушен. \r\nПодобни пожари, причинени от дървесни отпадъци, изхвърлени в резултат на бурята от април, избухнаха на 24 юли и 9 юли. И трите пожара пламнаха при много горещо време, за което бе издаден жълт предупредителен код, припомня агенцията.Тереза Герова", "date": "2017.08.14", "title": "IPN: Дървесни отпадъци причиниха нов пожар в молдовската столица"}
{"url": "http://www.focus-news.net/news/2017/08/14/2425527/vratsa-dvizhenieto-po-pat-ii-11-miziya-glozhene-se-osashtestvyava-v-edna-lenta-poradi-paten-intsident.html", "text": "Движението по път II-11 Мизия – Гложене се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.08.14", "title": "Враца: Движението по път II-11 Мизия – Гложене се осъществява в една лента поради пътен инцидент"}
{"url": "http://www.focus-news.net/news/2017/08/14/2425528/nsi-inflatsiyata-ot-nachaloto-na-godinata-e-10-a-godishnata-za-yuli-2017-g-spryamo-yuli-2016-g-e-13.html", "text": "Индексът на потребителските цени за юли 2017 г. спрямо юни 2017 г. е 100.3%, т.е. месечната инфлация е 0.3%. Инфлацията от началото на годината (юли 2017 г. спрямо декември 2016 г.) е 1.0%, а годишната инфлация за юли 2017 г. спрямо юли 2016 г. е 1.3%, съобщиха от Националния статистически институт. Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.9%.\r\nПрез юли 2017 г. спрямо предходния месец цените на стоките и услугите в потребителските групи са се променили, както следва:\r\n•\tхранителни продукти и безалкохолни напитки - намаление с 0.1%;\r\n•\tалкохолни напитки и тютюневи изделия - цените остават на равнището от миналия месец;\r\n•\tоблекло и обувки - намаление с 2.8%;\r\n•\tжилища, вода, електроенергия, газ и други горива - увеличение с 0.8%;\r\n•\tжилищно обзавеждане, домакински уреди и принадлежности и обичайно поддържане на дома - увеличение с 0.4%;\r\n•\tздравеопазване - цените остават на равнището от миналия месец;\r\n•\tтранспорт - намаление с 0.5%;\r\n•\tсъобщения - цените остават на равнището от миналия месец;\r\n•\tразвлечения и култура - увеличение със 7.1%;\r\n•\tобразование - увеличение с 0.1%;\r\n•\tресторанти и хотели - увеличение с 1.0%;\r\n•\tразнообразни стоки и услуги - намаление с 0.6%.\r\nПрез юли 2017 г. са се увеличили цените на следните хранителни продукти: брашно - с 0.4%, хляб - с 0.6%, месо от едър рогат добитък - с 0.2%, месо от домашни птици - с 0.5%, малотрайни и трайни колбаси - съответно с 0.7 и 1.3%, мляно месо (кайма) - с 0.7%, пресни млека - с 0.3%, кашкавал и сирене - съответно с 0.9 и 1.1%, яйца - с 0.2%, млечни масла - с 3.6%, маргарин - с 2.6%, ябълки - с 4.2%, цитрусови и южни плодове - с 1.3%, зрял боб - с 0.3%, оцет - с 1.0%, сол - с 0.2%, минерална вода - с 0.2%, ракии - с 0.4%, и други.\r\nПрез юли 2017 г. са се намалили цените на следните хранителни продукти: ориз - с 0.8%, риба - с 0.7%, кисели млека - с 0.2%, извара - с 0.9%, праскови и кайсии - с 22.0%, зрял чесън - с 2.3%, кореноплодни зеленчуци (моркови и червено цвекло) - с 4.4%, маслини - с 0.8%, други пресни зеленчуци (зелен фасул, тиквички и патладжани) - със 17.8%, картофи - с 14.8%, захар - с 0.3%, кафе - с 0.5%, газирани напитки - с 0.1%, вино - с 0.4%, бира - с 1.4%, и други.\r\nПрез юли 2017 г. в групите на нехранителните стоки и услугите е регистрирано увеличение на цените при: цигари - с 0.3%, водоснабдяване - с 0.4%, канализационни услуги - с 1.4%, услуги за пречистване на водата - с 2.2%, електроенергия - с 1.5%, централно газоснабдяване - с 1.1%, топлинна енергия за подгряване на вода - с 1.6%, перални - с 0.9%, продукти и препарати за почистване - с 1.3%, метан за ЛТС - с 0.2%, международни полети - с 19.6%, цветарство - с 1.3%, пакетни услуги за почивка и туристически пътувания - с 16.8%, услуги в ресторанти, кафенета и други - с 0.2%, услуги по краткосрочно настаняване - с 10.2%, и други.\r\nПрез разглеждания месец в групите на нехранителните стоки и услугите е регистрирано намалeние на цените при: облекло и обувки - съответно с 3.1 и 2.3%, газообразни и течни горива за битови нужди - съответно с 3.4 и 2.1%, въглища - с 1.5%, готварски печки - с 0.9%, хладилници - с 0.5%, климатични инсталации - с 0.6%, кухненско обзавеждане - 0.3%, дизелово гориво - с 2.0%, автомобилен бензин А95Н - с 1.7%, автомобилен бензин А98Н - с 2.1%, газ пропан-бутан за ЛТС - с 4.1%, продукти за лична хигиена и козметични продукти - с 1.2%, и други.\r\nПрез юли 2017 г. цените на лекарствените продукти са се намалили с 0.1%, а на лекарските услуги са се увеличили с 0.1%. Цените на стоматологичните услуги остават на равнището от предходния месец.\r\nХармонизираният индекс на потребителските цени за юли 2017 г. спрямо юни 2017 г. е 100.5%, т.е. месечната инфлация е 0.5%. Инфлацията от началото на годината (юли 2017 г. спрямо декември 2016 г.) е 0.8%, а годишната инфлация за юли 2017 г. спрямо юли 2016 г. е 0.6%.\r\nСредногодишната инфлация за периода август 2016 - юли 2017 г. спрямо периода август 2015 - юли 2016 г. е 0.2%.\r\nСпоред ХИПЦ през юли 2017 г. спрямо предходния месец цените на стоките и услугите в потребителските групи са се променили, както следва:\r\n•\tхранителни продукти и безалкохолни напитки - намаление с 0.1%;\r\n•\tалкохолни напитки и тютюневи изделия - намаление с 0.1%;\r\n•\tоблекло и обувки - намаление с 2.6%;\r\n•\tжилища, вода, електроенергия, газ и други горива - увеличение с 0.7%;\r\n•\tжилищно обзавеждане, домакински уреди и принадлежности и обичайно поддържане на дома - увеличение с 0.2%;\r\n•\tздравеопазване - цените остават на равнището от миналия месец;\r\n•\tтранспорт - увеличение с 0.2%;\r\n•\tсъобщения - цените остават на равнището от миналия месец;\r\n•\tразвлечения и култура - увеличение с 3.9%;\r\n•\tобразование - увеличение с 0.1%;\r\n•\tресторанти и хотели - увеличение с 3.2%;\r\n•\tразнообразни стоки и услуги - намаление с 0.3%.\r\nИндексът на цените за малката кошница за юли 2017 г. спрямо юни 2017 г. е 100.0%, а от началото на годината (юли 2017 г. спрямо декември 2016 г.) е 101.4%.\r\nПрез юли 2017 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n•\tхранителни продукти - намаление с 0.3%;\r\n•\tнехранителни стоки - намаление с 0.3%;\r\n•\tуслуги - увеличение с 1.1%.", "date": "2017.08.14", "title": "НСИ: Инфлацията от началото на годината е 1.0%, а годишната за юли 2017 г. спрямо юли 2016 г. е 1.3%"}
{"url": "http://www.focus-news.net/news/2017/08/14/2425529/plovdiv-shest-sela-v-oblastta-sa-bez-voda-zaradi-avarii.html", "text": "Жителите на шест села от Пловдивска област са без вода заради аварии. Това съобщи за Радио „Фокус“ – Пловдив дежурният диспечер във ВиК - Пловдив. Нарушено е водоподаването в селата Брани Поле, Крумово, Марково, Черноземен, Войсил и Старосел. Авария затруднява водоподаването на ул. “Юмрукчал“ №52 в Карлово. Екипите на дружеството работят и по аварии по водопроводната мрежа в Пловдив. Жителите в района на бул. „Коматевско шосе“ ще бъдат без вода поради планова реконструкция по ул. “Модър“. Водоподаването в посочения участък и района в близост на ремонтната дейност ще се нормализира до 14.00 часа. До 15.00 часа днес вода няма да има и в жк. „Тракия“, блок №249 и ул. „Драган Цанков“ №29.\r\nКристиян ГАРОВ", "date": "2017.08.14", "title": "Пловдив: Шест села в областта са без вода заради аварии"}
{"url": "http://www.focus-news.net/news/2017/08/14/2425530/api-14-mln-leva-se-investirat-v-rehabilitatsiyata-na-14-km-ot-pat-ii-29-dobrich-kardam.html", "text": "Започна рехабилитацията и реконструкцията на 14 км от път II-29 Добрич – Кардам, който е една от основните пътни артерии между двете съседни области. Основният ремонт на второкласния път II-29 се финансира от ОП „Региони в растеж“ 2014-2020 г. чрез Европейския фонд за регионално развитие. На символичната първа копка присъстваха председателят на Управителния съвет на Агенция „Пътна инфраструктура“ (АПИ) инж. Дончо Атанасов, кметовете на Добрич Йордан Йорданов и на община Добричка инж. Тошко Петков, заместник-областният управител Красимир Николов и др., съобщиха от пресцентъра на АПИ. Със средства от ОППР ще се рехабилитират близо 30 км от път II-29 Варна - Добрич. В средата на юни започна ремонтът на 15,5 км от второкласния път, които са в лот 4, а днес и на още 14 км, включени в лот 5, каза инж. Атанасов. В рамките на една година основно ще ремонтираме над 40 км от пътя Варна - Добрич. Близо 30 км ще се финансират от ОПРР, а останалите ще са от бюджета на АПИ, обясни инж. Атанасов.\r\nОтсечката, която ще се ремонтира започва след разклона за с. Стефаново и е до кръговото кръстовище на Околовръстния път на Добрич и пътя за село Паскалево. Предвиден е ремонт на обходния път на гр. Добрич, както и на 6 големи съоръжения - мост при 49-ти километър, на пътен възел „Сердика“, където се пресичат пътя Варна - Добрич и третокласният път III-9701 за село Победа. Срокът за изпълнение на строителните дейности е 15 месеца. Второкласният път е най-кратката връзка между Румъния и курортите по българското Черноморие и свързва Добрич и Варна.\r\nС рехабилитацията на участъка, който е обновяван преди повече от 10 години, ще се повиши безопасността на движение, ще се подобри връзката между населените места в региона, ще се увеличат възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна - Добрич ще бъде осигурен бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП „Кардам“ на границата с Румъния.\r\nИзпълнител на проекта лот 5 е „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор ще се осъществява от фирма „Трафик холдинг“ ЕООД. Техният договор е за 382 200 лв. с ДДС. Авторският надзор ще е на „Трансконсулт-22“ ООД. Договорът им е за 5 621,94 лв. с ДДС.\r\nОбщата стойност на проекта BG16RFOP001-7.001-0005, Лот 5 „Път ІІ-29 Добрич – Кардам от км 38+100.31 до км 52+168.81 с обща дължина 14,069 км, област Добрич“ е 14 553 532.58 лв. с ДДС. Финансирането от Европейския съюз е 85% - 12 370 502,69  лв. с ДДС. Националното съфинансиране е 15% - 2 183 029,89 лв. с ДДС.", "date": "2017.08.14", "title": "АПИ: 14 млн. лева се инвестират в рехабилитацията на 14 км от път II-29 Добрич - Кардам"}
{"url": "http://www.focus-news.net/news/2017/08/14/2425531/afp-kitay-preustanovyava-vnosa-na-zhelyazo-i-morski-darove-ot-severna-koreya.html", "text": "От вторник Китай преустановява вноса на желязо, желязна руда и морски дарове от Северна Корея, съобразявайки се с новите санкции, които ООН наложи на най-изолираната страна в света, предава AFP, като се позовава на съобщение на Министерството на търговията в Пекин.\r\nКитайските власти обещаха изцяло да спазват новия пакет ограничения, наложени срещу дипломатическия им съюзник, след като Вашингтон оказа натиск на Пекин да направи повече, за да бъде принуден Пхенян да се откаже от ядрената си програма.Тереза Герова", "date": "2017.08.14", "title": "AFP: Китай преустановява вноса на желязо и морски дарове от Северна Корея"}
{"url": "http://www.focus-news.net/news/2017/08/14/2425532/razgrad-zadarzhan-e-22-godishen-mazh-podal-falshiv-signal-za-bomba-v-garazhite-na-ru-isperih.html", "text": "Задържан е 22-годишен мъж, подал фалшив сигнал за бомба в гаражите на РУ - Исперих. Това съобщиха от ОДМВР - Разград. Вчера, в 23.56 часа, на ЕЕН – 112 е получено анонимно телефонно обаждане от мъжки глас, който съобщава, че в гаражите на РУ – Исперих има поставена бомба. След проведените бързи издирвателни мероприятия е установено, че лицето, което се е обадило и е подало фалшивия сигнал е мъж с инициали О. Д. на 22 години от гр. Исперих. Лицето е задържано в РУ – Исперих за срок до 24 часа със заповед за задържане на основание чл. 72, ал. 1, т.1 от Закона за МВР. По случая е образувано бързо производство.", "date": "2017.08.14", "title": "Разград: Задържан е 22-годишен мъж, подал фалшив сигнал за бомба в гаражите на РУ - Исперих"}
{"url": "http://www.focus-news.net/news/2017/08/14/2425533/kmetat-na-dobrich-yordan-yordanov-chrez-remonta-na-patya-dobrich-kardam-shte-vidim-realizatsiyata-na-evropeyskite-sredstva-na-myasto.html", "text": "Пътят Добрич - Кардам е изключително важен за града. Това заяви по време на символичната първа копка кметът на Добрич Йордан Йорданов, предаде кореспондентът на Радио „Фокус” – Варна. Според Йордан Йорданов изпълнението на проекта за рехабилитация на пътната отсечка е трябвало да започне много отдавна. Той припомни, че от встъпването си в длъжност като кмет нееднократно е провеждал много разговори в посока на осъществяване на тази неотложна рехабилитация. „Тази година се събират изключително много хубави проекти, които ще подновят цялостната инфраструктура - водният цикъл, който толкова много време чакахме, както и тази пътна отсечка, която покрива голяма част от Околовръстния път на град Добрич. Изключително съм щастлив, че можем в крайна сметка да видим реализацията на европейските средства на място“, каза Йордан Йорданов. Той отбеляза, че Общината ще наблюдава зорко работата на фирмите изпълнители. Около 5 - 6 км от отсечката, която ще бъде рехабилитирана, са в очертанията на Добрич. Според кмета за Общината е важно този път да е качествен. Йордан Йорданов изрази благодарност към Агенция „Пътна инфраструктура“ за оказаното съдействие през последната година и половина, за ползотворното сътрудничество между местна власт и държавна институция. „Това е показателно как трябва да работим заедно за постигането на общите цели. Този Околовръстен път е една обща цел, която в крайна сметка ще видим завършена“, заяви кметът на Добрич. Той пожела успех на фирмите изпълнители и отправи апел към своите съграждани за повече търпение, тъй като предстоят мащабни дейности, свързани с този проект и другия за обновяване на водния сектор, а след завършването им Добрич ще придобие нов и съвременен облик. \r\nЖулиета НИКОЛОВА", "date": "2017.08.14", "title": "Кметът на Добрич Йордан Йорданов: Чрез ремонта на пътя Добрич - Кардам ще видим реализацията на европейските средства на място"}
{"url": "http://www.focus-news.net/news/2017/08/14/2425534/sofiya-vazrastna-zhena-ot-pravets-e-stanala-zhertva-na-telefonna-izmama-za-12-000-leva.html", "text": "Възрастна жена от Правец е станала жертва на телефонна измама, съобщиха от Областната дирекция на МВР – София. Около 16.55 часа в петък 71-годиншна жена е съобщила в полицията, че била въведена в заблуждение по телефона от непознат мъж. Той се е представил за полицейски служител. Пострадалата е оставила пред дома си сумата от 12 000 лева, шест златни пръстена, четири златни монети, три златни колиета, две златни букви, чифт златни обици и няколко златни зъба. По случая е образувано досъдебно производство за извършено престъпление по чл. 209, ал.1 от НК.", "date": "2017.08.14", "title": "София: Възрастна жена от Правец е станала жертва на телефонна измама за 12 000 лева"}
{"url": "http://www.focus-news.net/news/2017/08/14/2425535/sarbiya-v-konkurentsiya-s-57-tankovi-ekipazha-ot-19-strani-tankistite-pokazaha-silata-na-sarbiya-na-poligona-kray-moskva.html", "text": "В конкуренция с 57 танкови екипажа от 19 страни танкистите показаха силата на Сърбия на полигона \"Алабино\" край Москва, предава сръбското електронно издание Press, като се позовава на съобщение на Министерството на отбраната.\r\nСпоред изданието министърът на отбраната Александър Вулин и командващият бронетанковите войски генерал-полковник Милослав Симович са изразили благодарността на държавното и военно ръководство на Сърбия на подполковник Саша Тодоров, ръководител на отбора и на подпоручик Младен Икич, командир на екипажа, участвал в състезанието..Тереза Герова", "date": "2017.08.14", "title": "Сърбия: В конкуренция с 57 танкови екипажа от 19 страни танкистите показаха силата на Сърбия на полигона край Москва"}
{"url": "http://www.focus-news.net/news/2017/08/14/2425536/burgas-ribari-ot-tsyalata-strana-protestiraha-pred-sgradata-na-izpalnitelnata-agentsiya-po-ribarstvo-i-akvakulturi.html", "text": "Близо 200 рибари, собственици на риболовни кораби и рибопреработвателни фирми протестираха пред Изпълнителната агенция по рибарство и аквакултури в Бургас, предаде БНР. От бранша се обявиха срещу подготвяната от Министерството на земеделието и храните заповед за забрана на улова на бяла мида до края на годината. Разширяването на зоните по „Натура 2000“, в които ще бъде забранен риболовът, както и забраната за улов на бяла мида предизвикаха най-масовия протест на рибари и риболовни сдружения. „Ще внесем искане до Министерството на земеделието и храните и до комисията по земеделие в Народното събрание за промяна на Закона за рибарство и аквакултури, заяви изпълнителният директор на Асоциация „БГ ФИШ“ Йордан Господинов.\r\n„Нека да има известно време забрана, обаче да бъде само в пиковите моменти на размножаването. От няколко години искаме да се изследва мидата, да се картира, да се класифицират зоните и трябва да ви кажа, че сме стигнали дотам бизнесът да извади пари и да даде за научни изследвания. Това, което ни казаха във вторник, бяхме на среща при заместник-министъра: \"Каквото искате пращайте. Ние ще забраним мидата и то дългосрочно“.\r\nПодготвя се забрана за улова на бяла мида, но тя ще бъде в срок от 2 месеца, а не до края на годината, каза директорът на ИАРА Галин Николов: „Поддържам рибарите. Поддържам и мнението на Министерство на земеделието, но мнението на Министерството на земеделието е забрана от два месеца“.\r\nНад 450 са риболовните лодки и кораби, които извършват улов на бяла мида в Черно море.", "date": "2017.08.14", "title": "Бургас: Рибари от цялата страна протестираха пред сградата на Изпълнителната агенция по рибарство и аквакултури"}
{"url": "http://www.focus-news.net/news/2017/08/14/2425537/sport-kristiano-ronaldo-e-zaplashen-ot-diskvalifikatsiya-zaradi-agresiya-kam-sadiya.html", "text": "Нападателят на Реал Мадрид Кристиано Роналдо може да бъде дисквалифициран от участие в от четири до 12 срещи заради проявена агресия към главния съдия в мача срещу Барселона за Суперкупата на Испания.\r\nСлед като получи втори жълт картон за симулация, португалската звезда се ядоса и блъсна в гръб рефера Рикардо де Бургос. Инцидентът е описан в доклада на съдията и съгласно регламента на Кралската футболна федерация, Роналдо ще бъде наказан. Предстои да бъде произнесено решението по случая.", "date": "2017.08.14", "title": "Спорт: Кристиано Роналдо е заплашен от дисквалификация заради агресия към съдия"}
{"url": "http://www.focus-news.net/news/2017/08/14/2425538/plovdiv-trima-dushi-mezhdu-koito-i-dete-sa-postradali-pri-katastrofa-na-patya-ot-selo-mihiltsi-karlovo.html", "text": "Трима души, между които и дете, са пострадали при катастрофа на пътя от село Михилци - Карлово. Това каза за Радио „Фокус“ - Пловдив инсп. Цвятко Дешев, говорител на пожарната. Сигналът е подаден към 10.16 часа тази сутрин. Все още няма подробности за състоянието на пострадалите. На мястото са изпратени линейка и екип на пожарната. Причините за пътнотранспортното произшествие се изясняват.\r\nКристиян ГАРОВ", "date": "2017.08.14", "title": "Пловдив: Трима души, между които и дете, са пострадали при катастрофа на пътя от село Михилци - Карлово"}
{"url": "http://www.focus-news.net/news/2017/08/14/2425539/dobrich-lekar-e-bil-napadnat-v-speshniya-tsentar-dvama-dushi-sa-zadarzhani.html", "text": "Лекар е бил нападнат в Спешния център, двама души са задържани, съобщиха от Областната дирекция на МВР – Добрич. На 12 август около 00:35 часа е получено съобщение за физическа саморазправа в ЦСМП град Добрич. На място е установено, че 24-годишен с инициали Ф.Ф. и 40-годишен с инициали О.М. от село Стожер са предизвикали скандал в сградата на Спешния център. След като са помолени от дежурния лекар да спазват тишината и спокойствието в сградата, Ф.Ф. нанася удар в областта на гърдите на доктора. \r\nДвамата мъже от с. Стожер са задържани в Първо Районно управление „Полиция” – Добрич. По случая е образувано бързо полицейско производство.", "date": "2017.08.14", "title": "Добрич: Лекар е бил нападнат в Спешния център, двама души са задържани"}
{"url": "http://www.focus-news.net/news/2017/08/14/2425540/sofiya-s-opasnost-za-zhivota-e-28-godishniyat-mazh-postradal-vchera-pri-katastrofata-na-am-trakiya.html", "text": "С опасност за живота е 28-годишният мъж, пострадал вчера при катастрофата на АМ \"Тракия\". Това съобщиха за Агенция \"Фокус\" от болница \"Софиямед\". Мъжът бе откаран в болничното заведение в неделя след пътен инцидент в района на 20 км на магистралата, при която автомобил се преобърна по таван в платното за насрещно движение и предизвика верижна катастрофа. Пострадалият е приет в \"Софиямед\" с откъсната ръка, черепно-мозъчна травма и травма на гръдния кош. \r\nОт болницата уточниха, че на пациента е извършена операция по реплантация на ръката, в която са участвали съдови хирурзи и хирурзи на ръка. След операцията той е настанен в реанимация, като състоянието му продължава да е тежко. Мъжът продължава да е с опасност за живота от гледна точка на това, че има тежка черепно-мозъчна травма.", "date": "2017.08.14", "title": "София: С опасност за живота е 28-годишният мъж, пострадал вчера при катастрофата на АМ \"Тракия\""}
{"url": "http://www.focus-news.net/news/2017/08/14/2425541/dots-gergana-kabakchieva-naim-znachitelna-chast-ot-naselenieto-v-ulpiya-eskus-e-bilo-mestno-s-trakiyski-koreni.html", "text": "Значителна част от населението в Улпия Ескус е било местно с тракийски корени. Това каза археологът доц. д-р Гергана Кабакчиева от Националния археологически институт с музей към Българската академия на науките в интервю за Агенция „Фокус” за проучванията през този археологически сезон в античния град Улпия Ескус, край плевенското село Гиген. По думите ѝ все повече доказателства се откриват в това отношение. „Непрекъснато имаме посвещения, надписи и други паметници, статуетки, които говорят за връзката с местното население“, коментира доц. Кабакчиева. Тя обясни, че култът към Тракийския конник е разпространен в района на древния град Улпия Ескус, а също и култът към Дионис. По думите ѝ тези два основни за траките религиозни култа дават картината за участие на местното население. „Не само те, имената, които се споменават в надписите, особено от 2 век нататък, в повечето случаи носят тракийски корени. Това означава, че местното население е един много голям процент“, поясни доц. Кабакчиева и добави, че това е съвсем нормално. Тя добави, че ако в началото историята на Ескус е военна, то когато се основава цивилният град и той е издигнат за „римска колония”, той става привлекателен център за много хора от различни райони на Римската империя. „Тогава към Долен Дунав се насочва население не само от източните римски провинции, но от Италия и западните провинции. Населението е смесено, но това, което с времето все повече и повече се налага е, значителният процент на местните хора“, допълни археологът. \r\nДеница КИТАНОВА", "date": "2017.08.14", "title": "Доц. Гергана Кабакчиева, НАИМ: Значителна част от населението в Улпия Ескус е било местно с тракийски корени"}
{"url": "http://www.focus-news.net/news/2017/08/14/2425542/shumen-80-godishna-zhena-e-stanala-zhertva-na-telefonna-izmama-sas-sumata-ot-802-leva-i-debitna-karta.html", "text": "80-годишна жена от Шумен е измамена по телефона с ползван в последно време сценарий за провеждане по полицейска операция за задържане на измамници. Това съобщиха от ОДМВР - Шумен. За времето от 11.30 часа до 16.30 часа неизвестни, които се представили по телефона за полицаи успели да убедят 80-годишната шуменка, че трябва да съдейства на полицията да заловят измамници, които били на територията на града. За целта ѝ дали указания да хвърли през тераса на втори етаж на апартамент найлонова торбичка с всичките ѝ налични пари. Жената, с идеята че помага на полицията, хвърлила 802 лева и дебитна карта с налични 500 лв. За престъпление по чл. 209 от НК е образувано досъдебно производство. В хода на проведена специализирана полицейска операция на 12 август на територията на ОДМВР - Ямбол и ОДМВР - Русе, при отлична координация от ГД „Национална полиция“ в ямболския квартал „Граф Игнатиев“ са задържани „мулетата“ - 51-годишен мъж и 36-годишна жена от Варна, в момент на прибиране на пари от телефонна измама. При последвалите процесуално-следствени действия са установени и задържани и двамата извършители на измамата (т.н.„въртачи“) - мъже на 44 и 26 години от град Ветово. Те са криминално проявени и осъждани за престъпления от този вид. В хода на разследването са събрани данни, че по същата схема „мулетата“ са прибрали 500 лева от измама в Шумен. На двамата мъже от Ветово са повдигнати обвинения за извършеното престъпление и с прокурорско постановление са им наложени мерки за срок от 72 часа „задържане под стража“. Проверява се съпричастността на  задържаните към други подобни престъпления, извършени в страната.", "date": "2017.08.14", "title": "Шумен: 80-годишна жена е станала жертва на телефонна измама със сумата от 802 лева и дебитна карта"}
{"url": "http://www.focus-news.net/news/2017/08/14/2425543/cnbc-hbo-predlaga-250-hil-dolara-na-hakera-otkradnal-danni-za-igra-na-tronove.html", "text": "Миналата седмица стана ясен пробив в системата на американския телевизионен канал HBO, при който бяха откраднати непоказван епизод на сериала „Игра на Тронове“ и сценарии за следващи серии, които изтекоха в интернет по-рано от неделното излъчване по телевизията. Сега телевизията предлага 250 хил. долара откуп за тях, предава CNBC.\r\nХакер или група хакери, наричащи себе си „Г-н. Смит“ пое отговорност, като обяви, че разпола с около 1.5 терабайта информация, открадната от HBO. \r\nВ последствие, хакерите поискаха откуп, равен на техните шестмесечни приходи, като обявиха, че печелят между 12 и 15 млн. долара от кражби на интелектуална собственост и изнудване на компании. Изглежда, че HBO е влязла в кореспонденция с тях, като в имейл, служител на компанията, предлага да бъдат платени 250 хил. долара на човек, като „награда за откриване на слабост в системата“. \r\nСпоред източник на CNBC това обаче е само тактика за забавяне на хакерите, като HBO в момента не комуникира с тях и цели единствено да получи отсрочка за изплащането на сумата. От телевизията са отказали коментар пред CNBC.", "date": "2017.08.14", "title": "CNBC: HBO предлага 250 хил. долара на хакера, откраднал данни за „Игра на Тронове“"}
{"url": "http://www.focus-news.net/news/2017/08/14/2425544/varna-okrazhnata-prokuratura-predade-na-sad-32-godishen-mazh-za-grabezh-na-sluzhitel-na-gradskiya-transport-v-grada.html", "text": "На съд с обвинителен акт на Окръжната прокуратура във Варна е предаден 32-годишен опасен рецидивист с инициали Д. Д., извършил грабеж на пари със сила от кондуктор на „Градски транспорт“ – Варна, с намерението противозаконно да ги присвои. Това съобщиха от пресцентъра на Апелативна прокуратура – Варна. На 15 април 2017 г. подсъдимият Д. Д. се качил в автобус №148 от последната спирка в кв. „Владиславово“ и седнал на последната седалка.  Кондукторът започнал да таксува пътниците, които били трима - четирима. Д. Д. подал банкнота от 20 лева. Когато служителят на „Градски транспорт“ започнал да връща ресто, опасният рецидивист го хванал за ръката и започнал да дърпа банкнотите. След като автобусът спрял на спирка, 32-годишният мъж побягнал навън, последван от ограбения кондуктор, който стискал банкнотите от 60 лева в ръката си. От дърпането на парите и съпротивата на служителя на „Градски транспорт“ двама мъже паднали на земята. Подсъдимият успял да издърпа банкнотите от ръцете на кондуктора и побягнал. След него хукнал и кондукторът, но не успял да го настигне. На мястото на боричкането между двамата мъже останала маратонката на опасния рецидивист. Въпреки това той продължил да тича, като захвърлил другата си обувка в изоставена къща на ул. „Пробуда“. Кондукторът получил редица травми. След като извършителят бил задържан, той бил разпознат категорично от пострадалия мъж. \r\nИзготвената по делото съдебнопсихиатрична експертиза установила, че подсъдимият Д. Д. страда от наркотична зависимост към хероин, но към момента на престъплението е бил в състояние да разбира свойството и значението на постъпките си и да ръководи действията си. От ограбената сума от 60 лева Д. Д. възстановил едва 10 лева, които предал доброволно. Квалификацията на обвинението срещу него за грабеж, представляващ особен рецидив, се определя от предходната съдимост на Д. Д. Преди да извърши грабежа на кондуктора на „Градски транспорт“, той е осъждан 23 пъти с влезли в сила присъди. Последният съдебен акт срещу него е влязъл в сила на 16 юни 2016 г., с който му било наложено наказание 7 месеца лишаване от свобода за кражба. \r\nС разпореждане на прокурор от Окръжната прокуратура във Варна Д. Д. е приведен във варненския затвор на 31 юли 2017 г.  \r\nАко бъде признат за виновен, той може да получи наказание лишаване от свобода от 5 до 15 години, като съдът може да постанови и конфискация до една втора от имуществото му.", "date": "2017.08.14", "title": "Варна: Окръжната прокуратура предаде на съд 32-годишен мъж за грабеж на служител на градския транспорт в града"}
{"url": "http://www.focus-news.net/news/2017/08/14/2425545/dobrich-vazrasten-mazh-e-postapil-v-bolnitsa-s-mnozhestvo-naranyavaniya-sled-kato-e-bil-ograben-v-doma-si-ot-18-godishen-mladezh.html", "text": "79-годишен мъж е бил ограбен, настанен е в болница с множество наранявания, съобщиха от ОД на МВР – Добрич. На 12 август е получено съобщение за пострадал 79-годишен мъж от с. Росица, обл. Добрич. Установено е, че около 02:30 часа, неизвестен извършител е влязъл в къщата на пострадалия и му е нанесъл побой с юмруци и използване на дървена сопа по тялото и главата. Пострадали е намерен окървавен в безпомощно състояние в жилището си. Незабавно е транспортиран и настанен в МБАЛ Добрич с диагноза счупена скула, счупени 4 броя ребра, наранявания в тилната област на главата, без опасност за живота. \r\nПод ръководството на ГД „Национална Полиция” незабавно са сформирани екипи от служители на ОД МВР Добрич и Районно управление „Полиция” – Генерал Тошево. От проведените ОИМ и ПСД е установен и задържан извършителя на деянието криминално проявения и осъждан 18-годишен с инициали С.С. от с. Росица, обл. Добрич. При продължилите ПСД с извършителя на деянието е установено, че е влязъл в жилището на пострадали с цел да отнеме цигари и сума пари, като за целта е употребил сила и е причинил средна телесна повреда. Материалите по случая са докладвани на ОП Добрич. С постановление на Окръжна прокуратура Добрич, на извършителя е взета мярка за задържане за срок от 72 часа. Образувано е досъдебно производство по чл. 199, ал. 1, т.3 от НК.", "date": "2017.08.14", "title": "Добрич: Възрастен мъж е постъпил в болница с множество наранявания, след като е бил ограбен в дома си от 18-годишен младеж"}
{"url": "http://www.focus-news.net/news/2017/08/14/2425546/afp-emanyuel-makron-osadi-teroristichnata-ataka-v-stolitsata-na-burkina-faso.html", "text": "Държавният глава на Франция Еманюел Макрон осъди нападението срещу турски ресторант в столицата на Буркина Фасо, описвайки го като „терористична атака“, предава AFP.\r\nВ изявление Макрон даде висока оценка на „ефективната мобилизация“ на силите за сигурност на африканската страна при справяне с атаката, в резултат на която загинаха 18 души, сред които най-малко трима френски граждани.Тереза Герова", "date": "2017.08.14", "title": "AFP: Еманюел Макрон осъди „терористичната атака“ в столицата на Буркина Фасо"}
{"url": "http://www.focus-news.net/news/2017/08/14/2425547/greek-reporter-pozharat-kray-kalamos-se-razprostrani-kam-oshte-edno-naseleno-myasto.html", "text": "Горският пожар, който избухна в неделя близо до град Каламос, на около 45 км североизточно от гръцката столица Атина, се разпространи в понеделник на юг към град Варнавас, предава Greek Reporter.\r\nХеликоптери и самолети са задействани за подпомагане на пожарникарите, които се опитват да установят контрол над пламъците и да предотвратят унищожаването на вили, разпръснати в гористите местности и използвани предимно за отдих.\r\nПожарът, който бушува в горите, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. \r\nМестните власти информираха, че са поискали да бъдат изпратени повече въздухоплавателни средства в района, които да се включат в потушаването на пламъците. \r\nОбщо 150 пожарникари работят на място от ранните часове в понеделник, подпомагани от доброволци. \r\nСтотици жители в Каламос напуснаха домовете си и прекараха нощта в близост до плажа. Повече от дузина къщи са повредени от пожара, но няма данни за пострадали или загинали. \r\nОгънят бушува на една от най-популярните дестинации за почивка, разположена на едва около 45 км североизточно от Атина.Тереза Герова", "date": "2017.08.14", "title": "Greek Reporter: Пожарът край Каламос се разпространи към още едно населено място"}
{"url": "http://www.focus-news.net/news/2017/08/14/2425548/pazardzhik-sedem-zheni-nezakonno-prebivavashti-v-stranata-sa-zadarzhani-v-rayona-na-89-km-na-magistrala-trakiya.html", "text": "Група чужди граждани, незаконно пребиваващи в страната ни, са задържани в района на АМ „Тракия“, съобщиха от ОДМВР - Пазарджик. В събота (12 август) следобед екипи на сектор „Пътна полиция“ получили сигнал за група съмнителни лица в района на 89 километър от АМ „Тракия“. Пътните полицаи реагирали незабавно и в близост до крайпътно заведение установили група от седем жени. Всичките били без документи за самоличност. На мястото пристигнали и служители на група „Миграция“ при ОДМВР - Пазарджик. Жените са отведени в РУ - Пазарджик, където с помощта на преводач е осъществен контакт с тях. Оказало се, че те са на възраст между 18 и 54 г., всичките от района на Ирак. Влезли са нелегално на територията на страната ни, като крайната им дестинация били държави от Западна Европа. На всичките е извършен първичен медицински преглед. Те са транспортирани и настанени в Специализиран дом за временно настаняване на чужденци. По случая е образувано полицейско производство под наблюдението на прокуратурата в Пазарджик. Работата по случая продължава.", "date": "2017.08.14", "title": "Пазарджик: Седем жени, незаконно пребиваващи в страната, са задържани в района на 89 км на магистрала „Тракия“"}
{"url": "http://www.focus-news.net/news/2017/08/14/2425549/ministar-nikolina-angelkova-proverkite-na-ministerstvoto-na-turizma-sa-samo-po-otnoshenie-na-plazhovete-ne-na-horata-i-nyamat-nishto-obshto-s-tezi-na-vitsepremiera-simeonov.html", "text": "Проверките на Министерството на туризма са само по отношение на плажовете, не на хората и нямат нищо общо с тези на вицепремиера Валери Симеонов. Това каза пред журналисти министърът на туризма Николина Ангелкова, която участва в дискусията „За по-чист морски туризъм“ във Варна, предаде репортер на Агенция „Фокус“ във връзка с проверките по Черноморието. \"Навсякъде се правят проверки за спазване на закона. Разбира се, много трябва да се съобразява начинът и методите, по които тези проверки се извършват, за да не се вреди на българския туризъм. Проверките, които извършваме от Министерството на туризма, са само по отношение на плажовете, не по отношение на хората и винаги нашите проверки са в светлата част на денонощието. Смятам, че когато бъдат установени нарушения, ние даваме предписания, след което правим повторна проверка и ако предписанията не са изпълнени, има санкция\", коментира Ангелкова. Тя каза още, че няма координация между проверките, които извършва Министерството на туризма и тези на вицепремиера Валери Симеонов. \"Нашите проверки са самостоятелни и са свързани с управлението на плажовете, така че няма нищо общо с проверките, които се извършват от негова страна\", уточни министърът.\r\nТя добави, че още в края на миналата година е започнало обсъждането на статута националните курорти. \"Те са имиджът на българския туризъм. Затова много трябва да се внимава с това как представяме този имидж. В момента тече обществено обсъждане на темата, така и в Народното събрание. За мен е много важно дейностите, които се извършват там да бъдат регламентирани, защото по този начин именно ние можем да гарантираме качеството на туристическия продукт. Всички други еднократни прояви водят до негативно представяне на нашата страна като туристическа дестинация, отколкото обратното\", коментира министърът.", "date": "2017.08.14", "title": "Министър Николина Ангелкова: Проверките на Министерството на туризма са само по отношение на плажовете, не на хората и нямат нищо общо с тези на вицепремиера Симеонов"}
{"url": "http://www.focus-news.net/news/2017/08/14/2425550/pregled-na-mezhdunarodnite-novini-do-1300-chasa-agentsiya-fokus.html", "text": "От вторник Китай преустановява вноса на желязо, желязна руда и морски дарове от Северна Корея, съобразявайки се с новите санкции, които ООН наложи на най-изолираната страна в света, се казва съобщение на Министерството на търговията в Пекин.\r\nКитайските власти обещаха изцяло да спазват новия пакет ограничения, наложени срещу дипломатическия им съюзник, след като Вашингтон оказа натиск на Пекин да направи повече, за да бъде принуден Пхенян да се откаже от ядрената си програма.\r\n*** Горският пожар, който избухна в неделя близо до град Каламос, на около 45 км североизточно от гръцката столица Атина, се разпространи в понеделник на юг към град Варнавас.\r\nХеликоптери и самолети са задействани за подпомагане на пожарникарите, които се опитват да установят контрол над пламъците и да предотвратят унищожаването на вили, разпръснати в гористите местности и използвани предимно за отдих.\r\nПожарът, който бушува в горите, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. \r\nМестните власти информираха, че са поискали да бъдат изпратени повече въздухоплавателни средства в района, които да се включат в потушаването на пламъците. \r\nОбщо 150 пожарникари работят на място от ранните часове в понеделник, подпомагани от доброволци. \r\nСтотици жители в Каламос напуснаха домовете си и прекараха нощта в близост до плажа. Повече от дузина къщи са повредени от пожара, но няма данни за пострадали или загинали. \r\nОгънят бушува на една от най-популярните дестинации за почивка, разположена на едва около 45 км североизточно от Атина.\r\n*** Рано сутринта в понеделник службите за сигурност в столицата на Буркина Фасо завършиха операцията срещу нападателите, открили стрелба в столичен ресторант в нощта срещу понеделник. Това каза в свое изявление министърът на комуникациите. „Операцията приключи“, но претърсването на кварталa около ресторанта все още продължава, поясни още министърът. Той потвърди, че има 18 мъртви и двама ликвидирани терористи.  \r\n*** Сръбският вицепремиер Ивица Дачич иска ясно разграничаване на сърбите и албанците в Косово, гарантиране на сръбското православно наследство и статут на сръбската църква по модела на Света гора на полуостров Атон. Сръбският вицепремиер смята, че \"необходимо е трайно решение на сръбско-албанския конфликт, но до него може да се стигне само чрез договор между сърбите и албанците, като всяка от преговарящите страни трябва да е готова да спечели и изгуби по нещо в името на компромиса на историческите и етническите права\". Според Дачич това може да се постигне, само \"ако на този исторически етап се поставят здрави основи на сръбско-албанските отношения\".\r\n*** Продължава т.нар. „Бдение за съвест и справедливост” на легалната и парламентарно представена кюрдска Демократическа партия на народите (ДПН) в югоизточната турска провинция Ван. На 6-ия  ден от бдението бе прочетено послание от лидера на ДПН Селяхаттин Демирташ, който в момента е със съдебна мярка за неотклонение „Задържане под стража” и се намира в специален затвор в Одрин.\r\n„Съюзът между управляващата Партия на справедливостта и развитието (ПСР) и  Партията на националистическото движение (ПНД) започна при подготовката на предсрочните парламентарни избори на 1 ноември 2015 година. Това е истинската причина аз и останалите наши 10 депутати да се намираме в затвора.”, признава откровено кюрдският лидер.\r\n*** Шведският министър на външните работи Маргот Валстрьом изрази надежди, че САЩ и Северна Корея ще „дойдат на себе си“, преди засилената им реторика да тласне двете страни към ядрена война. Валстрьом изрази сериозна загриженост във връзка с най-новата ескалация и призова международната общност да „изпълни старателно\" последния кръг от санкции на ООН срещу Северна Корея.\r\nКакто Пхенян, така и САЩ засилиха войнствената си реторика през изминалата седмица, като Северна Корея заяви, че обмисля ракетни удари в близост до американските стратегически военни съоръжения на тихоокеанския остров Гуам. На свой ред американският президент Доналд Тръмп заплаши режима на Ким Чен-ун с „огън и ярост“, невиждан досега от света.\r\nСАЩ нямат официални дипломатически отношения със Северна Корея, но като член на Надзорната комисия на неутралните нации, няколко експерти посочиха Швеция като възможен посредник в условията на криза.\r\n„Не мисля, че би трябвало да се обещава твърде много или да спекулира за нещата. Винаги сме насреща, с оглед на дипломатическите инструменти и мирния път за напредък. Това винаги е нашето основно отношение. Това е, което е необходимо сега \", заяви Валстрьом.\r\n*** Официални лица, част от екипа съветници на американския президент Доналд Тръмп, описаха идващия месец септември като „брутален“, „лош“ и „много тежък“, заради сливането на няколко проблема. Те се надяват да успеят да разработят по-добър план относно политиката на президента по някои наболели въпроси – таванът на националния дълг, федералният бюджет за 2018 г., данъчната реформа, разходите за инфраструктура и може би още един опит за отмяна на сегашната система за здравеопазване. \r\nТяхната цел да е да ограничат очакванията на Тръмп по тези въпроси и да постигнат някои компромиси. Много хора разглеждат месеца като ключов за „връщането на президентството в релси“. Говорител на Белия дом отбеляза: „Президентът е заявил ясно желанието си да направи данъчна и здравна реформа. Това не е въпрос на избор“.\r\n*** Министърът на външните работи на ФРГ Зигмар Габриел отново отхвърли плановете за значително увеличаване на разходите на отбрана на Берлин, отправяйки тежки обвинения към канцлера Ангела Меркел. Лидерът на Християндемократическия съюз (ХДС) заложи в предизборната си кампания увеличението на военния бюджет на страната до два процента от БВП. Финансовият секретар Йенс Шпан предложи в допълнение намаляване на фондовете за социално финансиране. Според първия дипломат на Берлин това е подчиняване на политиката на президента на САЩ Доналд Тръмп – нещо, което Габриел съвсем доскоро изобщо не си е представял, че може да се случи в Германия.\r\n***Северна Корея отзова посланиците си от големите страни в Пхенян за консултации и инструкции. Посланикът в Китай Ли Чже Рен, посланикът в Русия Ким Хен Чжун и постоянният представител в ООН Ча Сон Нам, са отзовани. Още няколко ключови дипломати ще участват в консултациите.\r\nПо-рано Пхенян предупреди, че може да пусне няколко ракети, които да паднат около контролирания от САЩ остров Гуам. В отговор на това Доналд Тръмп заяви, че САЩ са готови на военно разрешаване на севернокорейския въпрос.\r\n***", "date": "2017.08.14", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2017/08/14/2425551/shumen-nezakonna-lovna-pushka-e-izzeta-pri-proverka-na-chasten-imot-vav-veliki-preslav.html", "text": "Незаконно притежавана ловна пушка „Браунинг“ е намерена в частен имот, ползван от 37-годишен мъж във Велики Преслав. Това съобщиха от ОДМВР - Шумен. Проверката била извършена около 8.00 часа на 11 август в частен дом на ул. “Солунска“. Изяснено било, че местният жител с инициали М. Д. на 37 г. не притежава разрешително за оръжието, което притежава. Пушката е иззета. Образувано е досъдебно производство", "date": "2017.08.14", "title": "Шумен: Незаконна ловна пушка е иззета при проверка на частен имот във Велики Преслав"}
{"url": "http://www.focus-news.net/news/2017/08/14/2425552/dha-nachalnikat-na-generalniya-shtab-na-iran-idva-utre-na-vazhno-poseshtenie-v-turtsiya.html", "text": "По покана на началника на Генералния щаб (ГЩ) на турските въоръжени сили армейски генерал Хулуси Акар, неговият ирански колега – дивизионен генерал Мохамед Бакъри, пристига на 15 август на посещение в Турция, предаде информационната агенция Догу хабер ажансъ (ДХА). Иранският генерал е начело на военна и политическа делегация, която в продължение на 3 дни ще проведе срещи с представители на висшия турски военен и политически елит. Сред основните теми на разговорите ще бъдат „борбата с тероризма, важните събития в региона, двустранните връзки във военната област и граничното сътрудничество”.\r\nМохамед Бакъри коментира миналия месец насрочения референдум, предвиждащ Иракската кюрдска автономна власт  да се отдели окончателно от Ирак. Иранският дивизионен генерал оцени въпросния референдум за независимост като „напълно неприемлив”, посочва още ДХА.. Георги Димов", "date": "2017.08.14", "title": "ДХА: Началникът на Генералния щаб на Иран идва утре на важно посещение в Турция"}
{"url": "http://www.focus-news.net/news/2017/08/14/2425553/veliko-tarnovo-v-grada-shte-se-izvarshi-3-to-tretirane-za-tozi-sezon-s-preparati-protiv-komari.html", "text": "Предстои третото третиране за този сезон с препарати против комари в различни райони, квартали, в парковете и зелените площи в град Велико Търново. Това съобщиха от пресцентъра на Община Велико Търново. На 15 август третирания ще бъдат извършени в кварталите „Бузлуджа“, „Зона В“, „Чолаковци“ и парковете „Никола Габровски“ и „Дружба“. На 16 август третиране ще се извършва в кварталите „Кольо Фичето“, „Картала“, в Стара част и около крепостта Царевец, както и в парк „Марно поле“.", "date": "2017.08.14", "title": "Велико Търново: В града ще се извърши 3-то третиране за този сезон с препарати против комари"}
{"url": "http://www.focus-news.net/news/2017/08/14/2425554/ministar-nikolina-angelkova-podgotvyame-spetsialna-viziya-za-vremennite-premestvaemi-obekti-v-kurortite.html", "text": "Подготвяме специална визия за временните преместваеми обекти. Това каза пред журналисти във Варна министърът на туризма Николина Ангелкова. „Позицията на министерството и това, което разработваме, е създаване на специален статут, в който ще се казва как да се извършва инфраструктурната дейност на територията на курортите, така и всичко свързано с благоустройствените дейности. В момента подготвяме специална визия за временните преместваеми обекти. Това, което изцяло зависи от мен, като министър, и от министерството – още през следващото лято ще започне да функционира за територията на плажовете. Това може да се случи веднага и не е необходима промяна в закона по отношение на територията на целия курорт”, обясни тя. По думите ѝ много е важно да се види архитектурната визия, да се обособят различни зони в самия курорт, за да се знае къде каква дейност следва да се извършва и всичко това да се случва в тясно сътрудничество с бранша. \r\nМинистър Ангелкова заяви, че най-честите нарушения по плажовете са свързани с липсата на спасители. „Много по-малко нарушения забелязваме тази година, свързани с поставяне на допълнителни преместваеми обекти върху плажовете. До момента сме констатирали такива на три плажа, но при повторната проверка и на трите плажа са отстранени”. \r\nВ същото време при проверките са били открити и нови нарушения, свързани с това, че на плажове, за които има специална процедура за отдаване под наем, новият наемател или не иска да встъпи в задълженията си по договор или не бива допускан от предишен наемател и съответно плажът остава неохраняем, но същевременно там се извършва търговска дейност, което е недопустимо. Министър Ангелкова обясни, че такъв е случаят с плажовете „Кабакум” и „Панорама” във Варна и „Обзор-мотела” на юг. Тя обясни, че кметовете и областните управители са сезирани, за да бъдат предприети мерки за недопускане на търговска дейност на въпросните плажове. „Вече имаме издадени заповеди за премахване от кмета на Община Несебър по отношение на Обзор, така че всеки трябва да встъпи в ангажиментите съгласно закона и да се пристъпи към изпълнение. Ако междувременно новият наемател подпише договора, в случая с „Панорама” той ще си изпълнява задълженията по договор, но трябва да си плаща. Няма как всички други да плащат, а само те да извършват нерегламентирани дейности на плажа, държавата да има плаща почистването и водноспасителната дейност, а те да извършват търговска дейност – това е абсурдно”, каза още Николина Ангелкова.", "date": "2017.08.14", "title": "Министър Николина Ангелкова: Подготвяме специална визия за временните преместваеми обекти в курортите"}
{"url": "http://www.focus-news.net/news/2017/08/14/2425555/veliko-tarnovo-okolo-2-mln-lv-shte-badat-vlozheni-v-remonta-na-patya-veliko-tarnovo-gorna-oryahovitsa-prez-selo-arbanasi.html", "text": "Около 2 млн. лв. ще бъдат вложени в ремонта на пътя Велико Търново – Горна Оряховица, през село Арбанаси. Това каза пред Радио „Фокус“ – Велико Търново кметът на населеното място Тошо Кръстев. Той обясни, че реалните дейности вероятно ще започнат към края на летния сезон. Очаква се пътят да е готов преди края на календарната година.„Фокус“ припомня, че през миналата година беше извършен частичен ремонт на отсечката, където проливни дъждове предизвикаха свличане на земна маса. В края на месец април кметът на Велико Търново Даниел Панов  настоя пред Агенция „Пътна инфраструктура” за осигуряване на средства за спешни ремонти на три важни инфраструктурни обекта. Сред тях е и пътят за Арбанаси. Участъкът е част от републиканския път ІІІ-514 „Г.Оряховица - Велико Търново” между разклона за село Арбанаси и кв. „Асенов”. Периодично и изненадващо върху настилката се свличат земна маса, дървета и скални отломки. За укрепване на ската на хълма Трапезица Областното пътно управление е възлагало обрушване и почистване на потенциално опасни скални късове, движещи се земни маси и дървесна растителност. Резултатите обаче са временни и неефективни.\r\nЛуиза ТРАНЧЕВА", "date": "2017.08.14", "title": "Велико Търново: Около 2 млн. лв. ще бъдат вложени в ремонта на пътя Велико Търново – Горна Оряховица, през село Арбанаси"}
{"url": "http://www.focus-news.net/news/2017/08/14/2425556/dnevni-avaz-bosna-i-hertsegovina-za-parvite-sedem-mesetsa-na-godinata-v-bosna-sa-pristignali-42-627-grazhdani-na-arabski-strani-sazdavat-se-albanski-selishta.html", "text": "За първите седем месеца на годината в Босна са пристигнали 42 627 граждани на арабски страни, пише сараевският Dnevni Avaz, като се позовава на данни на граничните служби на страната.\r\nНай-голям брой от новопристигналите араби са от Обединените арабски емирати (ОАЕ) - 19 887 души, следвани от Кувейт - 11 103 души и Саудитска Арабия - 9 385 души, Катар - 1 531 души, Йордания - 721 души и др.\r\nПо данни на туристическите организации арабските обиколки на Босна и Херцеговина продължават от 5 до 10 дни, като все по-често се забелязва наемане на апартаменти и къщи за повече от месец или закупуване на недвижими имоти, което води до създаване на цели арабски селища. \r\nDnevni Avaz съобщава, че ръстът на арабските туристи е изключително голям в сравнение с предходните години и отбелязва, че граничните служби за първи път предоставят информация за посещенията на граждани от страните от Близкия Изток.Тереза Герова", "date": "2017.08.14", "title": "Dnevni Avaz (Босна и Херцеговина): За първите седем месеца на годината в Босна са пристигнали 42 627 граждани на арабски страни, създават се албански селища"}
{"url": "http://www.focus-news.net/news/2017/08/14/2425557/krum-zarkov-bsp-obeshtaniyata-che-organat-za-borba-s-koruptsiyata-shte-se-izbira-ot-narodnoto-sabranie-oznachavat-che-tova-shte-se-pravi-ot-mnozinstvoto.html", "text": "Обещанията, че органът за борба с корупцията ще се избира от Народното събрание означават, че това ще се прави от мнозинството. Това каза заместник-председателят на ПГ на „БСП за България“ Крум Зарков по време на пресконференция във връзка с Антикорупционния закон, предаде репортер на Агенция „Фокус“. „Решихме, че е необходимо да изготвим алтернативен на предложения от правителството законопроект поради главната причина, че този предложен от ГЕРБ не става“, заяви Зарков. По думите му той не може да сработи най-малкото по три причини. „Не отговаря на първоначално поставената цел, а именно ефективен орган за борба с корупцията“, коментира депутатът. Той посочи, че в закона на ГЕРБ има конфискация, декларации, конфликти на интереси, но почти не фигурира думата \"корупция\", защото корупцията е престъпление. По думите му там няма наказателно право, а са оплетени всевъзможни процедури. Според него най-сигурният начин нещо да не проработи е то да бъде невъзможно за изпълнение. Зарков обясни, че в предложението на ГЕРБ за единен антикорупционен орган няма необходимите гаранции за неговата независимост.  \r\nДеница КИТАНОВА", "date": "2017.08.14", "title": "Крум Зарков, БСП: Обещанията, че органът за борба с корупцията ще се избира от Народното събрание означават, че това ще се прави от мнозинството"}
{"url": "http://www.focus-news.net/news/2017/08/14/2425558/burgas-okrazhna-prokuratura-iska-zadarzhane-pod-strazha-spryamo-ungarski-grazhdanin-obvinen-v-svoyata-darzhava-v-izvarshvane-na-izmami.html", "text": "Окръжна прокуратура – Бургас внесе в съда искане за определяне на мярка за неотклонение „задържане под стража“ спрямо 49-годишния унгарския гражданин Золтан А. от Будапеща, съобщиха от пресцентъра на прокуратурата. Той е искан от унгарските власти, които са издали Европейка заповед за арест (на 20 юни 2008 г.) спрямо него. \r\nЗолтан А. е задържан от служителите на реда на 10 август 2017 г. в Несебър. В Унгария той е обвинен в  престъпления с предмет финансови и данъчни измами, пране на пари и фалшифициране на документи, който според унгарското законодателство са наказуеми с доживотен затвор.\r\nОчаква се Окръжен съд – Бургас да насрочи заседанията си.", "date": "2017.08.14", "title": "Бургас: Окръжна прокуратура иска задържане под стража спрямо унгарски гражданин, обвинен в своята държава в извършване на измами"}
{"url": "http://www.focus-news.net/news/2017/08/14/2425559/agentsiya-fokus-izlachva-na-zhivo-vav-feysbuk-brifinga-na-pp-gerb-sled-vnasyane-na-signal-do-glavniya-prokuror-za-tsankov-kamak.html", "text": "Агенция „Фокус“ излъчва на живо във „Фейсбук“ брифинга на ПП ГЕРБ след внасяне на сигнал до главния прокурор за \"Цанков камък\". Брифинга може да гледате на живо в страницата на ИА „Фокус“ във „Фейсбук“", "date": "2017.08.14", "title": "Агенция „Фокус“ излъчва на живо във „Фейсбук“ брифинга на ПП ГЕРБ след внасяне на сигнал до главния прокурор за \"Цанков камък\""}
{"url": "http://www.focus-news.net/news/2017/08/14/2425560/kiril-dobrev-bsp-antikoruptsionniyat-zakon-na-bsp-be-izpraten-do-natsionalniya-savet-i-do-parlamentarnata-ni-grupa-za-stanovishta-a-ot-dnes-e-postaven-za-obshtestveno-obsazhdane.html", "text": "Антикорупционният закон на БСП бе изпратен до Националния съвет и до парламентарната ни група за становища, а от днес е поставен за обществено обсъждане. Това каза заместник-председателят на БСП Кирил Добрев по време на пресконференция във връзка с Антикорупционния закон, предаде репортер на Агенция „Фокус“. „От вчера на обяд е на страницата на сайта на БСП. От днес той е поставен за обществено обсъждане. Моля всички организации и заинтересовани лица да дават своето мнение“, каза Добрев.  По думите му така ще може не само да бъде сравнен с този на ГЕРБ, а да бъде гласувано по-доброто. „Разбирам колегите, които представиха в най-активния месец своя законопроект. Ние бяхме готови на реакция и сме готови с нашия законопроект“, заяви Добрев. \r\nДеница КИТАНОВА", "date": "2017.08.14", "title": "Кирил Добрев, БСП: Антикорупционният закон на БСП бе изпратен до Националния съвет и до парламентарната ни група за становища, а от днес е поставен за обществено обсъждане"}
{"url": "http://www.focus-news.net/news/2017/08/14/2425561/blagoevgrad-nyakoi-chasti-na-vazhen-park-bachinovo-vremenno-shte-spirat-rabota-zaradi-visokite-temperaturi.html", "text": "Във връзка с високите температури, на въжен парк „Бачиново“ са предприети мерки за сигурност и безопасност на жителите и гостите на града, които искат да използват съоръженията, съобщиха от пресцентъра на Община Благоевград. В часовете, когато слънцето пряко огрява определени кръгове, те няма да работят. Няма да функционира и батутът, който попада под пряка слънчева светлина. Мерките са в сила, когато температурите на открито надвишават 33 градуса. Община Благоевград апелира за разбиране от страна на гражданите, тъй като мерките са въведени с цел предпазване на тяхното здраве.", "date": "2017.08.14", "title": "Благоевград: Някои части на въжен парк „Бачиново“ временно ще спират работа заради високите температури"}
{"url": "http://www.focus-news.net/news/2017/08/14/2425562/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще ви припомним кога се поставя началото на дейността на първата Земеделска опитна станция в страната, а именно днешния Институт по растителни генетични ресурси „Константин Малков“ в Садово. Институтът е един от водещите научни центрове в областта на селското стопанство. За всичко това ще ни разкаже доц. д-р Станислав Стаматов, зам.-директор на института. Също днес ще чуете повече за сорта пшеница, известен с името „гизда”, за неговите плюсове и предимства пред другите. За това ще ни разкаже доц. д-р Златина Ур, която е ръководител на отдел „Селекционно-генетичен”. Научните разработки на института печелят награди на панаири и изложения, а българският земеделски производител все повече се връща към тях.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65.\r\nВодещ на предаването е Цветана Тончева.", "date": "2017.08.14", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/08/14/2425563/dha-tursko-ministerstvo-iska-da-bade-konstituirano-kato-strana-po-sadebno-delo-sreshtu-gyulenisti.html", "text": "Министерството на отношенията на Турция с ЕС поиска официално да бъде конституирано като страна по едно от най-големите и шумни съдебни дела срещу т. нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Става въпрос за процеса против общо 496 лица, обвинени за техните действия във военната база Акънджъ край Анкара, за която се твърди, че е била използвана като „команден център” по време на опита за преврат от 15 юли м.г.\r\nВ мотивите на министерството се посочват две важни причини, за да могат негови представители да пледират в съдебната зала. От една страна  – за противодействие на опитите „да се елиминира или неглижира правителството”, а от друга - за недопускане самият процес „да доведе до вредни последици в отношенията на Турция с ЕС”. Съдът ще вземе решение по молбата на 29 август, посочва още ДХА.. Георги Димов", "date": "2017.08.14", "title": "ДХА: Турско министерство иска да бъде конституирано като страна по съдебно дело срещу „гюленисти”"}
{"url": "http://www.focus-news.net/news/2017/08/14/2425564/sofiya-arestuvana-e-maykata-izostavila-9-mesechnoto-si-bebe-v-zapaden-park.html", "text": "Арестувана е майката, изоставила 8-месечното си бебе в \"Западен парк\", съобщиха от пресцентъра на МВР. С разпореждане на прокуратурата на 18-годишната Ю.В. е наложена мярка за неотклонение задържане под стража” за срок до 72 часа. Оперативно-издирвателните действия на криминалистите започнаха, след като на 11 август в полицията бе получен сигнал за изоставено дете на поляна в столичния Западен парк. Изпратените на място екипи на полицията и спешна помощ предприеха стъпки за настаняване на момиченцето в болнично заведение и издирване на родителите му. На място бе извършен оглед, образувано бе досъдебно производство. В резултат на предприетите професионални действия, ден по-късно - на 12 август, служители на столичното Трето РУ установиха биологичните родители на детето. Бащата се явил на призовката за разпит, а майката се укрила. В процеса на работа, на 13 август след обяд, майката на изоставеното 9- месечно момиченце, Ю.В./18г./, била открита при нейна приятелка в ж. к. „Овча купел”.\r\nЮ.В. е задържана в Трето РУ с полицейска мярка до 24 часа, а материалите по случая са докладвани в Софийска районна прокуратура. Задържаната е привлечена като обвиняема по чл. 182 от НК, наложена й е мярка за неотклонение „задържане под стража” за срок до 72 часа.", "date": "2017.08.14", "title": "София: Арестувана е майката, изоставила 9-месечното си бебе в \"Западен парк\""}
{"url": "http://www.focus-news.net/news/2017/08/14/2425565/the-daily-express-turtsiya-se-opitva-da-razraboti-atomna-bomba-preduprezhdava-ekspert.html", "text": "Президентът Реджеп Тайип Ердоган се стреми към разработването на атомна бомба в Турция, пише британският вестник The Daily Express, като се позовава на предупрежденията на критично настроения към режима в Анкарта турски журналист Абдула Бозкурт.\r\nНа фона на екслиращото напрежение между САЩ и Северна Корея, се оказа, че Турция може би се опитва да подсили защитата си, тъй като отношенията с Европейския съюз се влошават. \r\nВ тревожна констатация експертът твърди, че Турция е следващата страна, която иска да разшири арсенала си, като включи в него атомни бомби.\r\nВъпреки че Турция има втората по големина армия на НАТО, а президентът Реджеп Тайип Ердоган е главнокомандващ на над 40 000 хил. войници, журналистът твърди, че Анкара има „таен план за придобиване на оръжия за масово унищожение - включително атомна бомба за възпиране\".\r\nВлиятелни съветници, близки до президента, и група от служители в правителствения вътрешен кръг са обсъдили придобиването на подобен тип оръжие, уверява журналистът, припомняйки за проведени неотдавна среща с представители на Русия и Япония. \r\nБозкурт твърди, че разговорите са били фокусирани върху изграждането на две атомни електроцентрали в Турция. \r\nСтраховете му изглежда са подкрепени от турския експерт Айкън Ердемир, член на американска фондация за защита на демокрацията.  Ердемир, бивш депутат от турския парламент, заяви: „Ердоган има силно желание да превърне Турция в ядрена сила, но няма капацитет за това\"..Тереза Герова", "date": "2017.08.14", "title": "The Daily Express: Турция се опитва да разработи атомна бомба, предупреждава експерт"}
{"url": "http://www.focus-news.net/news/2017/08/14/2425566/burgas-okrazhnata-prokuratura-iska-zadarzhane-pod-strazha-spryamo-ukrainski-grazhdani-obvineni-v-kontrabandno-prenasyane-na-lekarstva.html", "text": "Окръжна прокуратура – Бургас внесе в съда искане за определяне на постоянна мярка „задържане под стража“ спрямо 40-годишната Оксана П. и 51-годишния Павло Б. Те са обвинени за това, че на 12 август около 09.30 часа през ГКПП „Малко Търново“, като съизвършители, чрез лек автомобил са пренесли през границата от Турция за България, без знанието и разрешението на митническите власти, стоки за търговски цели в големи размери (лекарства) с минимална обща стойност от 94 775 лв. – престъпление по чл. 242, ал.1, б. „д“, вр. чл.20, ал.2 от НК. Това съобщиха от пресцентъра на прокуратурата.\r\nОкръжна прокуратура – Бургас е мотивирала искането си с наличието на обосновано предположение, че украинските граждани са извършили престъплението, в което са обвинени, а то е особено тежко и се наказва с „лишаване от свобода“ за срок от 3 до 10 години и „глоба“ в размер от 20 000 лв. до 100 000 лв. Друг мотив е съществуващата реална опасност Оксана П. и Павло Б. да се укрият или да извършат ново престъпление.\r\nОчаква се Окръжен съд да насрочи заседанието си.", "date": "2017.08.14", "title": "Бургас: Окръжната прокуратура иска задържане под стража спрямо украински граждани, обвинени в контрабандно пренасяне на лекарства"}
{"url": "http://www.focus-news.net/news/2017/08/14/2425567/kiril-dobrev-bsp-ne-mi-stava-yasno-ot-gerb-sreshtu-kogo-vnasyat-signala-za-tsankov-kamak.html", "text": "Не ми става ясно от ГЕРБ срещу кого внасят сигнала за „Цанков камък“. Това каза заместник-председателят на БСП Кирил Добрев по време на пресконференция във връзка с внесения сигнал от ПП ГЕРБ за „Цанков камък“, предаде репортер на Агенция „Фокус“. Добрев заяви, че БСП е на мнение, че всички нередности трябва да бъдат внасяни в прокуратурата. \"Прокуратурата е за това да проверява“, коментира Добрев. \"Стана ясно обаче, че нямаме проблем с техническите характеристики на хидро-техническите съоръжения. По договор е ясно, че на 6-ата година язовирът трябва да се източи и да се огледа дъното. НЕК е обявило обществена поръчка за под 100 хил. лв. Представете си това огромно съоръжение и обществена поръчка за под 100 хил. лв. за пукнатини. Ремонтът на един плувен басейн е три пъти повече. Всичко останало защо се прави, питайте колегите от ГЕРБ\", допълни Добрев.  \r\nДеница КИТАНОВА", "date": "2017.08.14", "title": "Кирил Добрев, БСП:  Не ми става ясно от ГЕРБ срещу кого внасят сигнала за „Цанков камък“"}
{"url": "http://www.focus-news.net/news/2017/08/14/2425568/gerb-vnese-signal-do-glavniya-prokuror-za-proverka-na-stroitelstvoto-i-finansiraneto-na-tsankov-kamak.html", "text": "ГЕРБ внесе сигнал до главния прокурор за проверка на строителството и финансирането на „Цанков камък”, предаде репортер на Агенция \"Фокус\". Депутатът от ГЕРБ Десислава Атанасова уточни, че сигналът касае както дебати във връзка с реализирането на проекта, така и данни за финансирането му. „Ние нямаме необходимата експертиза, за да преценим дали и за колко време от въвеждането му в експлоатация, съоръжението ще се изплати. Смятаме обаче, че ще има отрицателна норма на възвръщаемост, защото експерти твърдят, че изплащането на този проект ще продължи над стотици години“, обоснова се тя.\r\nВидео към брифинга, даден след внасянето на сигнала от Десислава Атанасова и Александър Ненков може да видите в страницата на ИА „Фокус“ във „Фейсбук“ .\r\nВесела ПЕТРОВА", "date": "2017.08.14", "title": "ГЕРБ внесе сигнал до главния прокурор за проверка на строителството и финансирането на „Цанков камък”"}
{"url": "http://www.focus-news.net/news/2017/08/14/2425569/sport-oshte-edin-vodesht-tenisist-se-ottegli-ot-uchastie-v-turnira-v-sinsinati.html", "text": "Японецът Кей Нишикори стана поредният тенисист, който оттегли участието си от турнира от сериите „Мастърс“ в Синсинати. Причината за решението на деветия в световната ранглиста е свързана със сериозни болки в китката.\r\nПо-рано от участие в Синсинати се отказаха шотландецът Анди Мъри и победителят от миналогодишното издание на турнира – Марин Чилич от Хърватия.", "date": "2017.08.14", "title": "Спорт: Още един водещ тенисист се оттегли от участие в турнира в Синсинати"}
{"url": "http://www.focus-news.net/news/2017/08/14/2425570/pazardzhik-neonatologichnoto-otdelenie-na-oblastnata-bolnitsa-se-grizhi-za-nedonoseni-bliznatsi-izostaveni-ot-maykata.html", "text": "В Неонатологичното отделение на областната болница в Пазарджик имаме две момчета - близнаци, които са родени във Велинград и са изоставени от майката. Това каза за Радио „Фокус“ – Пазарджик д-р Мариела Захариева, завеждащ отделението. Тя обясни, че това е последният случай на изоставяне на бебета. „След като ги е родила в болницата във Велинград, майката е избягала. Децата са в нашето отделение от около 2 седмици, защото са недоносени. Момчетата са с имена Геро и Найден. Очакваме да достигнат необходимите показатели и ще ги изпишем. Може би към края на седмицата ще издирваме майката“, коментира д-р Захариева. Тя допълни, че ако майката не пожелае да вземе децата си и да се грижи за тях, близнаците ще бъдат настанени в приемно семейство.\r\nВаня НИКОЛОВА", "date": "2017.08.14", "title": "Пазарджик: Неонатологичното отделение на областната болница се грижи за недоносени близнаци, изоставени от майката"}
{"url": "http://www.focus-news.net/news/2017/08/14/2425571/denitsa-zlateva-ne-sa-kaneni-predstaviteli-na-bsp-na-sreshtata-s-emanyuel-makron-tova-e-ofitsialno-darzhavno-poseshtenie-i-ne-se-kanyat-deputati-ili-partiyni-rakovoditeli.html", "text": "Не са канени представители на БСП на срещата с френския президент Еманюел Макрон - това е официално държавно посещение и не се канят депутати или партийни ръководители. Това каза заместник-председателят на БСП Деница Златева по време на пресконференция в отговор на въпрос дали лидерът на БСП Корнелия Нинова е поканена на срещата между премиера Бойко Борисов, президента Румен Радев и френския президент Еманюел Макрон  в „Евксиноград“, предаде репортер на Агенция „Фокус“. „Това е официално държавно посещение на президента на Република Франция по покана на държавния глава на Република България г-н Радев. На тези срещи присъстват държавният глава, съответно има планирана среща с министър-председателя. Няма планирани срещи с ръководители с парламентарни групи или народни представители от специализирани комисии. В този смисъл нито един от нашите народни представители, председател или член на ръководството на парламентарната група няма да присъства на тези срещи“, каза Златева. Попитана дали се цени опозицията, Златева заяви, че това е официално държавно посещение и даде пример с посещението на македонския министър-председател Зоран Заев в България. „Той поиска и организирахме среща между него и ръководството на БСП, не можем да говорим за някакви изолации, неуважение. Има си държавен протокол, той се спазва. Винаги, когато премиер, министър от нашето политическо семейство е в България, се организират срещи и с представителите на БСП. Това е практика и традиция, която следваме\", допълни тя.  \r\nДеница КИТАНОВА", "date": "2017.08.14", "title": "Деница Златева: Не са канени представители на БСП на срещата с Еманюел Макрон - това е официално държавно посещение и не се канят депутати или партийни ръководители"}
{"url": "http://www.focus-news.net/news/2017/08/14/2425572/vratsa-vazstanoveno-e-dvizhenieto-po-pat-ii-11-miziya-glozhene.html", "text": "Възстановено е движението по път II-11 Мизия – Гложене. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.08.14", "title": "Враца: Възстановено е движението по път II-11 Мизия – Гложене"}
{"url": "http://www.focus-news.net/news/2017/08/14/2425573/ekathimerini-prodalzhavat-usiliyata-za-potushavane-na-pozharite-kray-atina-i-na-ostrov-zakintos.html", "text": "Силният пожар, който избухна в неделя следобед близо до Граматитрико, североизточно от Атина, продължи да бушува в понеделник, подлагайки на сериозен тест пределите на пожарникарите, които възобновиха усилията си да го изгасят в ранните часове, пише електронното издание Ekathimerini.\r\nПожарът се разпространи към жилищни райони в Граматрико и съседните Каламос и Варнава, Източна Атика. Непрекъснатите промени в посоката на вятъра обременяват допълнително усилията на пожарникарите, заяви говорителят им Ставрола Малири.\r\nМестните власти информираха, че са поискали да бъдат изпратени повече въздухоплавателни средства в района, които да се включат в потушаването на пламъците. \r\n„Страхуваме се, че всичко, което успяхме да спасим снощи, ще бъде изгорено днес\", призна представител на администрацията в района. \r\nОбщо 150 пожарникари работят на място от ранните часове в понеделник, подпомагани от доброволци. Размерът на пораженията, причинени от огъня, все още не са ясни, макар че вече бе съобщено за повече от 20 засегнати къщи. Няма информация за пострадали или загинали, но бе съобщено, че стотици жители в Каламос са напуснали домовете си и са прекарали нощта на открито в близост до плажа. Огънят бушува на една от най-популярните дестинации за почивка, разположена на едва около 45 км североизточно от Атина.\r\nДруг голям пожар, който избухна на йонийския остров Закинтос в неделя, беше частично потушен в понеделник, но пожарните служби остават на място.Тереза Герова", "date": "2017.08.14", "title": "Ekathimerini: Продължават усилията за потушаване на пожарите край Атина и на остров Закинтос"}
{"url": "http://www.focus-news.net/news/2017/08/14/2425574/plovdiv-nad-20-000-kasa-tsigari-bez-banderol-i-nad-87-kg-bezaktsizen-tyutyun-sa-izzeti-pri-politseyska-operatsiya-na-teritoriyata-na-oblastta.html", "text": "Над 20 000 къса цигари без бандерол залови полицията в Пловдив. Това съобщи за Радио „Фокус“ - Пловдив говорителят на ОДМВР. Полицейската операция за противодействие на нелегалната търговия с акцизни стоки без бандерол е проведена вчера на територията на областта. Заловени са 20 668 къса цигари без бандерол от различни марки и 87.88 кг безакцизен тютюн. Служителите на реда предприели проверки на различни адреси и в търговски обекти в Пловдив и областта, където намерили и иззели  стоката без бандерол. Срещу нарушителите са образувани 18 преписки, 6 бързи производства и 1 досъдебно производство. Петима мъже и една жена са задържани за 24 часа.\r\nЦветана ТОНЧЕВА", "date": "2017.08.14", "title": "Пловдив: Над 20 000 къса цигари без бандерол и над 87 кг безакцизен тютюн са иззети при полицейска операция на територията на областта"}
{"url": "http://www.focus-news.net/news/2017/08/14/2425575/krum-zarkov-bsp-klyuchovata-razlika-mezhdu-zakonoproekta-za-borba-s-koruptsiyata-na-gerb-i-nashiya-e-vazmozhnostta-na-edinniya-organ-da-razsledva.html", "text": "Ключовата разлика между законопроекта за борба с корупцията на ГЕРБ и нашия е възможността на единния орган да разследва. Това каза заместник-председателят на ПГ на „БСП за България“ Крум Зарков по време на пресконференция във връзка с Антикорупциониня закон, предаде репортер на Агенция „Фокус“. Зарков заяви, че от БСП предвиждат орган, който да може да извършва разследвания и реални проверки. „Не когато констатира, че нещо не е наред, тепърва да пита някой, за да започва работа, а действително да проверява декларациите на политиците, да гледа за несъответствие в тяхното имущество и когато има данни за нередности, да може да извършва своето  разследване“, коментира Зарков. Той обясни, че така ще могат да се докарват нещата до край. Зарков поясни, че вместо разпилян орган, от БСП предлагат концентрирана агенция. „Вместо сбор от несъвместими неща, ние предлагаме логична структура, която ще може да проверява както декларации, така и сигнали“, посочи Зарков. Във връзка с анонимните сигнали, депутатът поясни, че една такава агенция трябва да има възможно най-висока степен на оперативна самостоятелност. По думите му тя трябва да може да се самосезира, да черпи информация и да проверява сигнали. „Дали тези сигнали са подписани или не, е второстепенен въпрос. Естествено, че когато сигналът е подписан с трите имена, на човека, когото сигнализира, той има право да получи обратната връзка и да бъде информиран за това какво е работено по неговия сигнал“, допълни Зарков. Той обясни, че агенцията, която ще се базира на основа на съществуващата в ДАНС ще извършва работата си самостоятелно. „Нейният председател считаме, че следва да бъде назначаван от президента на Републиката. В Българската конституция това е единствената институция, която е изведена над политическите страсти, над злободневните борби и нейният авторитет е единствена достатъчна гаранция за това председателя й и тази агенция да работят самостоятелно“, допълни Зарков. Според него това не значи, че президентът ще ръководи тази агенция оперативно, тъй като са предвидени гаранции. Зарков обясни, че председателят на тази агенция ще бъде защитен от ясен мандат, който не може да бъде подновяван повече от веднъж. По думите му гаранциите спрямо работата на тази агенция се състоят в това, че тя ще може да работи по определен кръг лица и по определени състави на престъпения. „Концентрираме се върху това, което е за съжаление голямата язва в нашето общество, а именно корупцията по висшите и можем да кажем средните етажи на властта, където тя процъфтява“, поясни Зарков. Той подчерта, че корупцията не се бори от бюрата, а на терен.\r\nДеница КИТАНОВА", "date": "2017.08.14", "title": "Крум Зарков, БСП: Ключовата разлика между законопроекта за борба с корупцията на ГЕРБ и нашия е възможността на единния орган да разследва"}
{"url": "http://www.focus-news.net/news/2017/08/14/2425576/zemetresenie-sas-sila-32-po-rihter-e-registrirano-na-teritoriyata-na-bosna-i-hertsegovina.html", "text": "Земетресение със сила 3,2 по Рихтер е регистрирано на територията на Босна и Херцеговина в 22,05 ч. местно време (23,05 ч. - българско време), съобщава Средноевропейският сеизмологичен център.\r\nСпоред Dnevni Avaz земетресението е било усетено на цялата територия на страната, а епицентърът му е на около 4 км. североизточно от Чаплина, в Южна Босна. Не се съобщава за разрушения.Тереза Герова", "date": "2017.08.14", "title": "Земетресение със сила 3,2 по Рихтер е регистрирано на територията на Босна и Херцеговина"}
{"url": "http://www.focus-news.net/news/2017/08/14/2425577/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В изданието на предаването „Петрич – древен и вековечен“ по Радио „Фокус“ - Пирин днес ще обърнем внимание на образованието в Община Петрич, тъй като то е изключително значим фактор за развитието на подрастващото поколение. С главния експерт в Дирекция „Образование и култура“ Нина Попова ще разговаряме за това колко детски градини и училища има на територията на общината, както и какви ремонтни дейности се извършват в тях. В поредица от предавания започваме запознаването Ви с училищата на територията на община Петрич, като днес ще се спрем на Професионалната гимназия по механоелектротехника „Юрий Гагарин“. Наш събеседник по темата ще бъде директорът на учебното заведение Невянка Цанева. Заедно с Вас ще посетим и една от най-старите църкви в Петрич – църквата „Света Богородица“. Кое е уникалното в нея и каква е нейната история ще попитаме отец Ангел Кочев, архиерейски наместник. В края на предаването ще Ви запознаем с побратимения град Струмица в Македония. Бъдете с нас във времето от 15.00 до 16.00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017.08.14", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/08/14/2425578/desislava-atanasova-gerb-korneliya-ninova-da-kazhe-dali-antikoruptsionniyat-organ-tryabva-da-se-zanimava-i-s-tsankov-kamak.html", "text": "Корнелия Нинова да каже дали антикорупционният орган трябва да се занимава и с „Цанков камък“. Това каза депутатът от ПП ГЕРБ Десислава Атанасова, след като от парламентарната група на партията внесоха сигнал до главния прокурор Сотир Цацаров по отношение на проекта „Цанков камък“, предаде репортер на Агенция „Фокус“. \"В последните седмици се разбра, че този проект е въведен в експлоатация и само няколко години след това се налага ремонтът му, тъй като може да се окаже, че е опасен за населението с оглед на вместимост, спуканата чашка или пропускливостта на мембраната и т.н. Смитаме, че поради тази причина и в предвид всички факти и обстоятелства, които сме изнесли в сигнала, е редно да бъде направена задълбочена проверка“, заяви Атанасова. „Считаме, че главният прокурор и подчинените му прокуратури имат подробна експертиза. Трябва да се вземат и становищата на редица експерти и се надяваме, че съвсем скоро цялото ни общество ще разбере дали този проект, струващ над 1 милиард лева, е бил необходим и дали с оглед на неговата поддръжка и експлоатация ще са необходими още средства“, допълни тя. Десислава Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. „Считам, че сега е моментът и г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“, обърна се Атанасова към лидера на БСП.\r\nВесела ПЕТРОВА", "date": "2017.08.14", "title": "Десислава Атанасова, ГЕРБ: Корнелия Нинова да каже дали антикорупционният орган трябва да се занимава и с „Цанков камък“"}
{"url": "http://www.focus-news.net/news/2017/08/14/2425579/gabrovo-otkritite-mazh-i-zhena-pri-pozhara-v-selo-bogdanchovtsi-sa-bili-ubiti.html", "text": "Тела на мъж и жена са открити при пожар в село Богданчовци, според експертиза смъртта им е настъпила по насилствен начин, съобщиха от Областната дирекция на МВР – Габрово. На 11 август към 3.50 часа на телефон 112 постъпил сигнал за възникнал пожар в дома на възрастно семейство в село Богданчовци. На място са изпратени екипи на РС ПБЗН и Районно управление „Полиция” – Габрово. След потушаването на пламъците в къщата са намерени телата на мъжа и жената. Извършената съдебно-медицинска експертиза установила, че смъртта на двамата е настъпила по насилствен начин. \r\nИзвършен е втори оглед на място. По случая е започнато досъдебно производство. Действията по разкриване извършителя на тежкото престъпление се ръководят от Окръжна прокуратура – Габрово.", "date": "2017.08.14", "title": "Габрово: Откритите мъж и жена при пожара в село Богданчовци са били убити"}
{"url": "http://www.focus-news.net/news/2017/08/14/2425580/zdf-napadenieto-v-burkina-faso-berlin-alarmira-za-zaplahata-za-mira-v-regiona.html", "text": "Федералното правителство в Берлин осъди строго нападението в ресторант в столицата на Буркина Фасо, при което загинаха 18 души, предава телевизионният канал ZDF. \r\nУправляващите в Германия алармират, че атаката в Уагадугу е заплаха за сигурността и стабилността в целия регион, подчерта говорител на Министерството на външните работи. \r\n„Трябва да бъде предотвратено разпространяването на  тероризма по-нататък в региона на Сахел и в Западна Африка\", уверени са в Берлин. Поради тази причина държавите в региона не бива да бъдат изоставяни, допълни говорителят.\r\nВойници от Бундесвера участват в мисия в съседна Мали, припомнят от редакцията.Тереза Герова", "date": "2017.08.14", "title": "ZDF: Нападението в Буркина Фасо: Берлин алармира за заплахата за мира в региона"}
{"url": "http://www.focus-news.net/news/2017/08/14/2425581/smolyan-s-tarzhestvena-sveta-liturgiya-i-kurban-za-zdrave-shte-badat-otbelyazani-150-godini-ot-osnovavaneto-na-hrama-uspenie-bogorodichno-v-chepelare.html", "text": "С празничен концерт, тържествена света Литургия и курбан за здраве жителите на Чепеларе ще отбележат 150-годишнината от основаването на храм „Успение Богородично“. Това каза за Радио „Фокус“ – Смолян Елен Асимакова, експерт в отдел „Култура“ в Община Чепеларе. Проявите по повод храмовия празник започват от днес с научна сесия и празничен концерт. „Жителите на града ще имат възможност да се насладят на църковните песнопения на Kвapтeт “Xepyвим”, а след тези изпълнения ще започне и вечерната молитва“, обясни Асимакова. На 15 август, когато е храмовият празник на църквата, ще има тържествена света Литургия, отслужена от двамата отци Станимир и Димитър, след която ще бъде раздаден благословен курбан за здраве. Асимакова обясни, че в града има построени две църкви, като храм „Успение Богородично“ е втората. Първа е църквата „Св. Атанасий“,  построена през 1834 г. изцяло от местното население, но тъй като тя била тясна за всички богомолци, чепеларци решават, че имат нужда и трябва да построят още един Божи храм. Освен това и училището към църквата „Св. Атанасий“ било много отдалечено от някои махали на града, тя се намира в долната част, решили че и в другия край на Чепеларе трябва да има църква. Църквата „Успение Богородично“ е построена и изографисана през 1866 г., а осветена на следващата 1867 г., на 16 юли. Асимакова припомни, че на 9 август в храм „Успение Богородично“ бе донесена Чудотворната икона „Златна ябълка“ от пловдивския митрополит Николай, който оглави и богослужението.\r\nДаниела БОЙКОВА", "date": "2017.08.14", "title": "Смолян: С тържествена света Литургия и курбан за здраве ще бъдат отбелязани 150 години от основаването на храма „Успение Богородично“ в Чепеларе"}
{"url": "http://www.focus-news.net/news/2017/08/14/2425582/ministar-nikolina-angelkova-8-e-rastat-na-chuzhdestrannite-turisti-za-oblast-varna-za-mesets-yuni-v-sravnenie-s-minalata-godina.html", "text": "Това, което ме радва по отношение на перспективите за настоящия сезон, за област Варна е, че за юни месец наблюдаваме около 8% ръст на чуждестранните туристи, те са около 190 хиляди. Това е ръст в сравнение с миналата година, която също беше изключително успешна. Това каза министърът на туризма Николина Ангелкова по време на дискусията „За по-чист морски туризъм“, която се провежда във Варна, предаде репортер на Агенция „Фокус“. „Мога да Ви уверя, че ще имаме, както един добър и успешен летен сезон 2017, така и успешен сезон 2018, ако заедно отсега набележим и спазваме мерките, както за по-чист летен туризъм, за да имаме устойчивост“, посочи тя и допълни, че вече се водят преговори с големите туроператори за сезон 2018. „Предстои промяна в Закона за туризма, както и в Закона за Черноморското крайбрежие за регулиране и групиране на плажовете“, обясни министър Ангелкова. „Изключително важна тема е и регулирането на т.нар. къмпинг туризъм. Много хора искат да го практикуват, но е важно да има правила как това да се случва“, заяви тя. „Трябва да се промени и ЗУТ, за да има по-лесен режим за изграждането на къмпинги, за да може хората да го практикуват. Тези, които искат да инвестират в такъв тип туризъм също да могат да бъдат улеснени“, уточни Николина Ангелкова. Тя посочи, че има спад на констатираните нарушения в сравнение с миналата година. „Имаме и нови нарушения, при които някои хора или юридически лица, които са спечелили процедури не встъпват в договорните си задължения явно с идеята да използват безплатно плажа“, коментира министърът. „На плажовете „Централен“ и „Панорама“ на територията на област Варна се извършват всички дейности, свързани с управлението на морския плаж, само че не се плаща на държавата“, поясни Николина Ангелкова. По думите й е важно всички институции да си спазят правомощията и да бъдат издадени заповеди за премахване на заведенията или най-малкото прекратяване на тяхната дейност. „Такива случаи на неспазване на задълженията наблюдаваме и по Южното Черноморие, сезирали сме прокуратурата“, каза още тя.", "date": "2017.08.14", "title": "Министър Николина Ангелкова: 8% е ръстът на чуждестранните туристи за област Варна за месец юни в сравнение с миналата година"}
{"url": "http://www.focus-news.net/news/2017/08/14/2425583/pri-izgrazhdaneto-na-natura-2000-prez-2007-g-e-obyavena-po-golyama-ot-realnata-plosht-na-ponto-sarmatskite-stepi.html", "text": "От Върховната административна прокуратура (ВАП), във връзка с публикации в средства за масово осведомяване, е организирана проверка по реда на надзора за законност спрямо заповед № РД-526/21.07.2017 г. на министъра на околната среда и водите. Това съобщиха от пресцентъра на Прокуратура на Република България.\r\nВ процеса на извършването ѝ са събрани данни, че при изграждането на европейската екологична мрежа „НАТУРА 2000“ през 2007 г. е обявена по-голяма площ, заета от Понто-Сарматски степи *62C0, а на практика е била по-малка. По този начин заповедта е издадена, без от министъра на околната среда и водите да е установено категорично, че във всички места по приложения координатен регистър се намира природно местообитание 62C0* Понто-Сарматски степи. Допуснатото нарушение е преценено от ВАП като съществено, тъй като заповедта е издадена за опазването на това местообитание. В допълнение, избраният начин на процедиране на административния орган не съответства и на целите за осигуряване биологичното разнообразие и за запазване или възстановяване на благоприятното състояние на запазване на естествените местообитания по чл.2, §1 и §2 от Директива 92/43/ЕИО от 21 май 1992 г. за опазване на естествените местообитания и на дивата флора и фауна и чл.2, т.1 от Закона за биологичното разнообразие. \r\nВ резултат от ВАП е оспорена т.2 от заповедта, с която на територията на защитена зона „Комплекс Калиакра“ с код BG0000573 до обявяването ѝ за защитена зона, но за не повече от 2 години е въведена забрана за разораване, залесяване и създаване на трайни насаждения на територията, плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури съгласно приложението. \r\nОтносно т.1 от заповедта, с която се забранява издаване на разрешения за строеж и всякакво строителство на територията, определена с координатен регистър на разпространението на природно местообитание 62C0* Понто-Сарматски степи, съгласно приложението, неразделна част от настоящата заповед, както и иницииране, провеждане или продължаване на процедури по реда на Закона за опазване на околната среда, Закона за биологичното разнообразие, Закона за горите, Закона за опазване на земеделските земи, Закона за собствеността и ползването на земеделските земи, Закона за устройство на територията и съответните подзаконови нормативни актове, които са предпоставка за реализация на строителство от ВАП е преценено, че подобни действия са от естество да увредят защитената зона въобще. \r\nВъв връзка с разкритите нарушения, документациите по чл.8, ал.1 от Закона за биологичното разнообразие за проучване и създаване на картен материал и координатен регистър на границата на защитената зона BG0000573 „Комплекс Калиакра“ са изпратени по компетентност на ВКП.", "date": "2017.08.14", "title": "При изграждането на „НАТУРА 2000“ през 2007 г. е обявена по-голяма от реалната площ на Понто-Сарматските степи"}
{"url": "http://www.focus-news.net/news/2017/08/14/2425584/sport-25-godishen-yubiley-ot-parvata-pobeda-v-karierata-na-mihael-shumaher.html", "text": "Мик, синът на легендарния пилот от Формула 1 Михаел Шумахер, направи демонстративна обиколка на пистата „Спа“ в Белгия в болида на своя баща, съобщава германското специализирано електронно издание Motorsport Magazin.\r\nПоводът бе свързан с 25-та годишнина от първата победа в кариерата на Михаел Шумахер, която той постигна с тима на Бенетон-Форд през далечната 1994 г. \r\nСъстезанието за Гран При на Белгия тази година ще се проведе на 27 август.", "date": "2017.08.14", "title": "Спорт: 25-годишен юбилей от първата победа в кариерата на Михаел Шумахер"}
{"url": "http://www.focus-news.net/news/2017/08/14/2425585/ministerstvo-na-otbranata-shte-izprati-34-iya-kontingent-za-uchastie-v-mezhdunarodnata-misiya-na-nato-v-afganistan-reshitelna-podkrepa.html", "text": "Заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват утре, 15 август, в тържествената церемония по изпращане на 34-ия контингент от Българската армия за участие в мисията на НАТО в Афганистан „Решителна подкрепа”. Ритуалът ще се проведе в Карлово от 10:00 часа на площада пред къщата-музей „Васил Левски“. Това съобщиха от пресцентъра на Министерство на отбраната. \r\nКонтингентът е в състав от над 100 военнослужещи, от които 5 жени. Той включва национален елемент, група за охрана, екип от съветници, щабни офицери в щаба на мисията на НАТО. Национален командир на контингента е полковник Светослав Халваджиев от Командването на Сухопътните войски. Участвал е в 2 международни мисии на Българската армия. Командир на групата за охрана от състава на международната мисия в Афганистан е капитан Георги Перчемлиев от 3-ти механизиран батальон от 61-ва Стрямска механизирана бригада. Капитан Перчемлиев е завършил НВУ „Васил Левски” – Велико Търново през 2011 г. Това е неговото първо участие в международна мисия.\r\nНа ритуала по изпращането в Карлово ще присъстват още командирът на Съвместното командване на силите генерал-лейтенант Любчо Тодоров и заместник-командирът на Сухопътните войски бригаден генерал Валери Цолов.", "date": "2017.08.14", "title": "Министерство на отбраната ще изпрати 34-ия контингент за участие в международната мисия на НАТО в Афганистан „Решителна подкрепа”"}
{"url": "http://www.focus-news.net/news/2017/08/14/2425586/aleksandar-nenkov-gerb-tsankov-kamak-e-netselesaobrazen-proekt-i-ostavya-samneniya-za-shemi.html", "text": "„Цанков камък“ е нецелесъобразен проект и оставя съмнения за схеми. Това каза народният представител от ПГ на ГЕРБ  Александър Ненков, след като от парламентарната група на партията внесоха сигнал до главния прокурор Сотир Цацаров по отношение на проекта, предаде репортер на Агенция „Фокус“. По думите на Ненков мотивът за внасянето на сигнала е, че се забелязва един рецидив, при който хората, които най-много говорят за паралелна държава, като Корнелия Нинова, са явен пример за това как по нецелесъобразен начин и в ущърб на обществото разходват не малко средства. „Аз вярвам, че главният прокурор много внимателно ще подходи към сигнала“, заяви Ненков. Той отбеляза, че проектът, който струва общо 1,5 млрд. лв. се е оскъпил три или четири пъти от неговото стартиране до неговото финализиране. „При това правителството на Бойко Борисов беше принудено, както и за АЕЦ „Белене“, или да плати 100 милиона, за да се извърши цялостното приключване на проекта, или да загубим парите, които вече са финансирани и той да седи като един паметник на глупостта. Защото този проект реално няма никакво отношение нито към енергийната система, нито към икономиката“, подчерта депутатът. По думите му, проект, който струва 1,5 млрд. лв., за миналата година е регистрирал приходи от продажба на електрическата енергия от 15 млн. лв. „При положение, че той я е продавал на НЕК не на пазарен принцип, а на по-висока цена“. Тази година се очаква да не надхвърлят 10 млн. лв. Направете си сметка кога ще бъде изплатен този проект, който дори няма отношение към енергийната система“, посочи Ненков. „Този проект е бил нерентабилен и в момента държавата, вместо да го експлоатира, той има проблеми. „Навремето е имало такава проверка, убеден съм, че прокуратурата отново ще се заеме със случая, защото при един такъв проект на фона на цифрите, които ви дадох, няма да ме убедите, че не става дума за нецелесъобразенн обект. И второ парите, които многократно са се увеличи, говорят за съмнения за схеми“, допълни Ненков. Той уточни, че сигналът не е конкретно срещу някого. „Ние просто даваме на прокуратурата да се запознае с фактите, които не са тайна. Ние просто сме ги събрали и синтезирали и прокуратурата ще направи своето проучване“, посочи депутатът. \r\nВесела ПЕТРОВА", "date": "2017.08.14", "title": "Александър Ненков, ГЕРБ: „Цанков камък“ е нецелесъобразен проект и оставя съмнения за схеми"}
{"url": "http://www.focus-news.net/news/2017/08/14/2425587/igor-dodon-moldova-nyama-da-vliza-vav-voenni-blokove.html", "text": "Държавният глава на Молдова Игор Додон увери, че няма да допусне присъединяване на неутралната република към военни блокове. Съответното изявление той направи на брифинг, последвал посещението му на военния полигон Булкобака, разположен на около 30 км от столицата Кишинев, предава TACC.\r\n„Молдова не трябва да влиза във военни блокове, било то НАТО или други. Ако правителството, заедно с парламентарното мнозинство, мотивирани от чужбина, опитат вкарат Молдова в регионален военен конфликт в качество на участник в геополитическата борба в региона, ще бъда принуден да действам твърдо за гарантиране на мира и националната сигурност“, категоричен бе Додон.Тереза Герова", "date": "2017.08.14", "title": "Игор Додон: Молдова няма да влиза във военни блокове"}
{"url": "http://www.focus-news.net/news/2017/08/14/2425588/dots-gergana-kabakchieva-naim-narekoh-ulpiya-eskus-balgarskiya-efes-zashtoto-nay-veroyatno-arhitekti-inzheneri-i-stroiteli-ot-efes-sa-planirali-i-izgradili-tsentara-na-eskus.html", "text": "Нарекох Улпия Ескус българския Ефес, защото най-вероятно същите архитекти и инженери, които са градили Ефес в Мала Азия, са дошли и са планирали и издигнали центъра му. Това каза археологът доц. д-р Гергана Кабакчиева от Националния археологически институт с музей към Българската академия на науките в интервю за Агенция „Фокус” за проучванията през този археологически сезон в античния град Улпия Ескус, край плевенското село Гигено. По думите ѝ интересът на археолозите могат да предизвикат всички сектори от градоустройствената схема на този най-голям град от Римската древност в днешна Северна България. „Ескус е неизчерпаем извор на жива и директна история. Върху останките на древните антични градове най-често се развиват съвременни. Уникалното за Ескус е това, че той се намира на свободен терен. Той може да бъде обект на археологически изследвания, разкритите останки да бъдат консервирани и експонирани и обектът да се превърне в една забележителна туристическа дестинация, като част от маршрут, който да обхване цялата зона на Долнодунавския регион и да допринесе за развитието на само на Плевенска област, но и на цяла Централна Северна България“, коментира доц. Кабакчиева. Тя допълни, че  има предположение, че в Улпия Ескус е бил посрещнат император Константин Велики и се знае датата, на която той е посетил Ескус. „Това е станало на 5 юли 328 г. по повод официалното откриване на мост през река Дунав“, коментира тя. Доц. Кабакчиева допълни, че археологията е наука свързана с материални доказателства. „Това, което днес, вчера сме проучвали, показва, че Ескус през Средновековието се е развило голямо селище, в което са произвеждали най-луксозната сграфито керамика от времето на Второто българско царство“, коментира доц. Кабакчиева. „Тази фина керамика, която е украсена  с различни фигури и флорални мотиви е не по- малко забележителна и качествена от тази, която се е произвеждала в столицата Търновград.  \r\nДеница КИТАНОВА", "date": "2017.08.14", "title": "Доц. Гергана Кабакчиева, НАИМ: Нарекох Улпия Ескус българския Ефес, защото най-вероятно архитекти, инженери и строители от Ефес са планирали и изградили центъра на Ескус"}
{"url": "http://www.focus-news.net/news/2017/08/14/2425589/mnogokratno-osazhdan-stolichanin-e-zadarzhan-neposredstveno-sled-izvarshen-ot-nego-grabezh.html", "text": "Многократно осъждан столичанин е задържан непосредствено след извършен от него грабеж, съобщиха от пресцентъра на МВР. На 10 август, около 16.00 часа, в полицията постъпил сигнал, че жена в безпомощно състояние лежи в двора на къща на ул. „Родопи” в столичния квартал „Драз махала”. На място незабавно били изпратени екипи на полицията и Бърза помощ. Пострадалата 72-годишна жена била откарана в болнично заведение за оказване на медицинска помощ и оставена за лечение, без опасност за живота. \r\nВ хода на предприетите бързи заградителни действия в пристройка към къщата, служители на Второ районно управление намерили да се укрива нападателят – 18-годишен с инициали Д.М. от София. Последвало и задържането му в полицейския арест. Допълнителна проверка показала, че младежът е с множество криминални регистрации, осъждан многократно. \r\nСлед доклад на събраните материали в Софийската районна прокуратура, Д.М. е привлечен като обвиняем за престъпление по чл. 198 от НК. Наложената му мярка за неотклонение „задържане под стража” впоследствие е изменена в постоянна.", "date": "2017.08.14", "title": "Многократно осъждан столичанин е задържан непосредствено след извършен от него грабеж"}
{"url": "http://www.focus-news.net/news/2017/08/14/2425590/dobrich-granichen-politseyski-korab-spasi-dvama-rumanski-grazhdani-bedstvashti-na-yahta-blizo-do-kavarna.html", "text": "Граничен полицейски кораб спаси двама румънски граждани, бедстващи на яхта близо до Каварна, съобщиха от пресцентъра на МВР. Спасителната операция е започнала през нощта в събота срещу неделя. На 12 август в 22.20 часа в Черноморския граничен координационно-информационен център в Бургас е постъпила информация от румънската гранична полиция за бедстваща яхта „Мelissa“, с двама румънски граждани на борда. Единият от тях подал сигнал в румънския спасителен център. Яхтата била отплавала вечерта на 11 август от Истанбул за Констанца, но останала без захранване и на практика била неуправляема. \r\nНезабавно към предполагаемите координати на бедстващия съд е насочен дежурният граничен полицейски кораб, намиращ се в момента на рейд в района на Калиакра. В операцията по търсене се включил и катер на Морския спасителен координационен център. Спасителните действия временно били прекратени през нощта. \r\nСутринта на 13 август яхтата е открита от дежурния граничния кораб 514 „Бургас“. „Мelissa“ е установена на около 15 морски мили южно от Каварна Двамата румънски граждани не са пострадали. Повреденият плавателен съд е провлачен на буксир до пристанище Варна от полицейския кораб „Бургас“.", "date": "2017.08.14", "title": "Добрич: Граничен полицейски кораб спаси двама румънски граждани, бедстващи на яхта близо до Каварна"}
{"url": "http://www.focus-news.net/news/2017/08/14/2425591/dnevni-avaz-bosna-i-hertsegovina-varhovniyat-sad-otmeni-myarkata-zabrana-za-patuvane-zad-granitsa-na-osadeni-uahabiti.html", "text": "Върховният съд на Босна и Херцеговина отмени мярката \"забрана за пътуване зад граница\" на осъдените членове на движението на уахабитите Мирза Капич и Самир Хаджалич, пише сараевският Dnevni Avaz.\r\nИзданието припомня, че двамата ислямисти са били задържани за изграждане на уахабитска мрежа и за пропаганда на радикален ислям по делото \"Дамаск\" през 2014 г., и са били осъдени ефективно преди два месеца, като Капич е получил присъда от 1 година и 10 месеца затвора, а Хаджалич - 1 година затвор.\r\nСпоред потвърдена информация Мирза Капич вече излежава присъдата си. Тереза Герова", "date": "2017.08.14", "title": "Dnevni Avaz (Босна и Херцеговина): Върховният съд отмени мярката забрана за пътуване зад граница на осъдени уахабити"}
{"url": "http://www.focus-news.net/news/2017/08/14/2425592/smolyan-narodniyat-predstavitel-ot-gerb-d-r-krasimir-sabev-be-udostoen-s-pochetna-gramota-na-rodopskoto-selo-zagrazhden.html", "text": "Народният представител от ГЕРБ д-р Красимир Събев бе удостоен с почетна грамота на родопското село Загражден, съобщиха от пресцентъра на ПП ГЕРБ – Смолян. Грамотата бе връчена на традиционния празник на селото от кмета Венцислав Шиков за цялостен принос в областта на здравеопазването и съпричастност към идеите и дейностите на населено място. Депутатът изрази благодарност към организаторите на годишната среща – събор на селото. Той пожела на жителите на Загражден да запазят гостоприемството и традициите, които съхраняват идентичността на района. „Толерантността в Родопите към всички етноси и религии изразява способността да се установи и съхрани общуването с хората. Искам да благодаря на кмета на Загражден за всичко, което е направил за хората и да го уверя, че той има подкрепата на народните представители от ГЕРБ“, каза д-р Събев. Депутатът заяви, че е в ход подготовка за изготвяне на технически проект и тръжна документация за изпълнение на проучвателно-проектантски работи и строителство (инженеринг) на отсечката от Белица до Загражден. Процедурата за избор на изпълнител за 8-километровия участък се очаква да бъде обявена до края на този месец. Обектът ще е стойност около 4.7 млн. лв. с ДДС, осигурени от бюджета на АПИ. Отсечката е най-прекия път към вътрешността на страната за жителите на община Баните.", "date": "2017.08.14", "title": "Смолян: Народният представител от ГЕРБ д-р Красимир Събев бе удостоен с почетна грамота на родопското село Загражден"}
{"url": "http://www.focus-news.net/news/2017/08/14/2425593/ria-novosti-ruskite-spetssluzhbi-zadarzhaha-grupa-planirala-seriya-teroristichni-napadeniya-v-moskva.html", "text": "Федералната служба за сигурност (ФСБ) на Руската федерация задържа група, подготвяла извършването на серия нападения срещу транспортните средства, по-големите пазари и търговски центрове в столицата Москва, предава РИА Новости.\r\nСред задържаните има член на „Ислямска държава“, който е ръководил подготовката на престъплението, специалист по изграждането на взривни устройства и двама самоубийствени атентаори. Групата е съставена от един руснак и трима граждани на страните от Централна Азия. \r\nВ рамките на акцията следователите са обезвредили и лаборатория за производство на експлозив и самоделни бомби.Тереза Герова", "date": "2017.08.14", "title": "РИА Новости: Руските спецслужби задържаха група, планирала серия терористични нападения в Москва"}
{"url": "http://www.focus-news.net/news/2017/08/14/2425594/kardzhali-katastrofa-ogranichava-dvizhenieto-mezhdu-kvartal-gledka-i-selo-gluhar.html", "text": "Движението е в една лента по път I-5 Кърджали - Момчилград, в участъка между квартал „Гледка” и село Глухар, поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на \"Пътна полиция”.", "date": "2017.08.14", "title": "Кърджали: Катастрофа ограничава движението между квартал „Гледка” и село Глухар"}
{"url": "http://www.focus-news.net/news/2017/08/14/2425595/blagoevgrad-v-petrich-shte-se-sanirat-sgradi-i-po-op-regioni-v-rastezh-2014-2020.html", "text": "144 домакинства от пет многофамилни жилищни сгради в Петрич ще се възползват от финансиране за саниране, съобщиха от пресцентъра на Общината. Сумата осигурена по ОП „Региони в растеж” 2014-2020 г. е в размер на 1 960 000 лв. Към този момент Общината има изготвено обследване за енергийните характеристики на сградите. Предстои обявяване на обществена поръчка за избор на изпълнители. С проектното предложение се цели обновяване на пет многофамилни жилищни сгради на територията на град Петрич чрез мерки за енергийна ефективност. Проектите и проектните дейности са насочени към обновяване осигуряване на по-добри условия на живот за гражданите, топлинен комфорт и по-високо качество на жизнената среда. С реализирането на дейностите ще се удължи животът на сградите и ще намалеят разходите за поддръжка. \r\nСградите, които ще бъдат финансирани по ОП „Региони в растеж”са: бл. № 30 с вх. А и Б и бл.№32 с вх. А и Б на ул.„България” /общо 60 самостоятелни жилищни обекти/; блок „Лебед” и бл. „Явор” на ул. „Сандо Китанов” /общо 54 жилищни обекти/; на ул. „Екзарх Йосиф” № 25 многофамилна жилищна сграда с 30 самостоятелни жилищни обекти. Това са многофамилни жилищни сгради, които не са допустими за финансиране и саниране по Националната програма за енергийна ефективност, защото не отговарят на условията на програмата. По Националната програма за саниране са осигурени още 354 484 лв , с които започва санирането на бл. № 3 на ул. „Димитър Гощанов” №6. Фирмата изпълнител на дейностите е „ПИ ЕС ПИ” ЕООД. Така в град Петрич до момента общо защитените средства за саниране на многофамилни жилищни сгради надхвърлят осем милиона лева по двете програми.", "date": "2017.08.14", "title": "Благоевград: В Петрич ще се санират сгради и по ОП „Региони в растеж” 2014-2020"}
{"url": "http://www.focus-news.net/news/2017/08/14/2425596/dobrich-proekt-za-podobryavane-usloviyata-za-mladezhka-zaetost-v-turizma-shte-bade-predstaven-na-preskonferentsiya-v-kavarna.html", "text": "Пресконференция във връзка с началото на дейностите по договор за безвъзмездна помощ №60226 от 17.05.2017 г., в изпълнение на проект 16.4.2.017 „Подобряване на условията за младежка заетост в туризма”, финансиран по програма ИНТЕРРЕГ V – A Румъния-България ще се проведе в Каварна. Това съобщиха от пресцентъра на Община Каварна, която е водещ партньор по проекта. \r\nПресконференцията ще се проведе на 16 август в конферентната зала на общински хотел „Каварна” от 14.00 часа. На събитието ще бъде представена информация за целите на проекта, дейностите за тяхното реализиране, както и очакваните резултати.", "date": "2017.08.14", "title": "Добрич: Проект за подобряване условията за младежка заетост в туризма ще бъде представен на пресконференция в Каварна"}
{"url": "http://www.focus-news.net/news/2017/08/14/2425597/svetoslav-rusalov-naz-mezhdu-300-i-500-kg-ot-dekar-e-sredniyat-dobiv-na-pshenitsa-sled-priklyuchvaneto-na-zhatvenata-kampaniya-v-plovdivskiya-region.html", "text": "Между 300 и 500 кг от декар е средният добив на пшеница след приключването на жътвената кампания в Пловдивския регион. Това съобщи за Радио „Фокус“ - Пловдив Светослав Русалов, председател на Националната асоциация на зърнопроизводителите. По думите му очакванията за по-слаба реколта в сравнение с миналата година, частично са се оправдали, тъй като на места в Пловдив и Пазарджик добивът на пшеница е твърде нисък, а на други места в областите се наблюдава повишение. „Качеството на тазгодишната реколта от пшеница е много добро. Това се дължи на липсата на валежи по време на прибирането на зърнената култура. Надяваме се да има и по-добри цени, за да остане по-положителен и финансовият резултат“, уточни Русалов. Той коментира, че в момента 300 лв. е цената за тон хлебна пшеница, а 285 лв. за същото количество се търгува фуражната.\r\nКристиян ГАРОВ", "date": "2017.08.14", "title": "Светослав Русалов, НАЗ: Между 300 и 500 кг от декар е средният добив на пшеница след приключването на жътвената кампания в Пловдивския регион"}
{"url": "http://www.focus-news.net/news/2017/08/14/2425598/dnevni-avaz-bosna-i-hertsegovina-nad-80-hil-mladezhi-sa-napusnali-stranata-za-poslednite-dve-godini-naselenieto-zastaryava.html", "text": "Над 80 хил. босненски младежи са напуснали страната за последните две години, а населението застарява, пише сараевският Dnevni Avaz, като се позовава на данни на Института за развитие на младежта.\r\nСпоред изданието сред най-предпочитаните дестинации за емиграция се посочват Германия, Австрия, Словения, Швейцария,Австралия и САЩ.\r\nВестникът припомня, че от края на войната в Босна през 1995 г. до 2013 г. страната е била напусната от други 150 хил. младежи, като в някои райони броят на учениците е намалял до 23 %.Тереза Герова", "date": "2017.08.14", "title": "Dnevni Avaz (Босна и Херцеговина): Над 80 хил. младежи са напуснали страната за последните две години, населението застарява"}
{"url": "http://www.focus-news.net/news/2017/08/14/2425599/kardzhali-dva-avtomobila-sa-katastrofirali-na-izhoda-na-grada-po-patya-za-momchilgrad.html", "text": "Два автомобила са катастрофирали на изхода на града по пътя за Момчилград. Това съобщиха за Агенция „Фокус“ от ОДМВР – Кърджали. Инцидентът е станал в близост до бензиностанция около 14.00 часа. Вследствие на катастрофата няма пострадали. Нанесени са само материални щети. Движението не е спряно. Изясняват се причините за пътнотранспортното произшествие. \r\nДеница КИТАНОВА", "date": "2017.08.14", "title": "Кърджали: Два автомобила са катастрофирали на изхода на града по пътя за Момчилград"}
{"url": "http://www.focus-news.net/news/2017/08/14/2425600/pazardzhik-okolo-20-sa-sluchaite-na-izostaveni-novorodeni-v-neonatologichnoto-otdelenie-v-grada-ot-nachaloto-na-godinata.html", "text": "От началото на годината в Неонатологичното отделение на Областната болница в Пазарджик имаме около 20 случая на изоставени бебета. Това каза за Радио „Фокус“ – Пазарджик д-р Мариела Захариева, завеждащ отделението. Тя обясни, че има и случаи на осъзнаване на майките и връщане след няколко дни, за да си вземат детето. „Причините за изоставянето на бебета от майките са различни. Повечето от жените са от ромски произход, обикновено обяснението им е, че мъжът им ги е напуснал и е отишъл при друга жена. При някои от жените това е 7-мо или 8-мо раждане. Случаи на изоставяне на новородено от млади майки нямаме, тъй като те имат семейна подкрепа, обикновено това решение вземат по-възрастни жени“, уточни д-р Захариева. Тя допълни, че са имали и доста странни предложения от страна на майки, а именно да оставят бебето за отглеждане в болницата докато стане на 3 години. „Ние се грижим за новородените докато бъдат настанени в приемни семейства“, коментира д-р Захариева.\r\nВаня НИКОЛОВА", "date": "2017.08.14", "title": "Пазарджик: Около 20 са случаите на изоставени новородени в Неонатологичното отделение в града от началото на годината"}
{"url": "http://www.focus-news.net/news/2017/08/14/2425601/kyustendil-zasileno-politseysko-prisastvie-se-ochakva-v-rayona-na-rilskiya-manastir-zaradi-golemiya-hristiyanski-praznik-uspenie-bogorodichno.html", "text": "Засилено полицейско присъствие се очаква към Рилския манастир заради големия християнски празник Успение Богородично. Това съобщи за Радио „Фокус“ - Пирин Катя Табачка, говорител на Областна дирекция на МВР - Кюстендил. „Засилено полицейско присъствие ще има по пътя и около Рилския манастир за големия християнски празник Успение Богородично, който традиционно събира хиляди миряни и туристи в Рилската света обител“, каза Табачка.\r\nОчаква се утре трафикът към манастира да бъде изключително натоварен. От полицията призовават гражданите да спазват правилата за движение, да не спират в активната пътна лента и да спазват указанията на полицаите. „Напомняме, че паленето на огньове на открито е разрешено само в указаните за това места и то при стриктно спазване на правилата за безопасност. Не оставяйте в паркираните си автомобили документи, пари и ценности. Бъдете внимателни и срещу джебчийски посегателства“, каза още Табачка. При възникване на проблем се обадете на тел. 112 или се обърнете към полицаите в района на Рилския манастир.\r\nЛора КАЛЧЕВА", "date": "2017.08.14", "title": "Кюстендил: Засилено полицейско присъствие се очаква в района на Рилския манастир заради големия християнски празник Успение Богородично"}
{"url": "http://www.focus-news.net/news/2017/08/14/2425602/sport-livarpul-ostava-bez-filipe-koutinyo-v-macha-sreshtu-hofenhaym.html", "text": "В двубоя срещу Хофенхайм от плейофния кръг за влизане в групите на Шампионската лига отборът на Ливърпул ще играе без полузащитника Филипе Коутиньо.\r\n25-годишният бразилец има контузия в гърба, заради която пропусна първата среща от Премиър лийг. Британските медии обаче не пропуснаха да свържат отсъствието му със сериозния интерес, който Барселона проявява към футболиста.\r\nМачът между Хофенхайм и Ливърпул, който е първа среща от първи кръг в плейофите на Шампионска лига, ще се играе във вторник от 21.45 часа.", "date": "2017.08.14", "title": "Спорт: Ливърпул остава без Филипе Коутиньо в мача срещу Хофенхайм"}
{"url": "http://www.focus-news.net/news/2017/08/14/2425603/blagoevgrad-dobrovoltsi-ot-bmchk-provezhdat-lektsii-po-parva-do-lekarska-pomosht.html", "text": "Доброволци от БМЧК - Благоевград провеждат лекции по Първа до лекарска помощ. Това съобщиха за Радио „Фокус“ - Пирин от Български младежки Червен кръст - Благоевград. Обученията са започнали от 11 август и се реализират по време на детски лагери, който се провежда на къмпинг покрай река Струма. „Участниците в лагера бяха силно въодушевени от наученото и показаното от доброволците и не спираха да питат. Желанието им за трениране на наученото беше безкрайно, което мотивира доброволците“, коментираха от БМЧК - Благоевград.\r\nЛора КАЛЧЕВА", "date": "2017.08.14", "title": "Благоевград: Доброволци от БМЧК провеждат лекции по Първа до лекарска помощ"}
{"url": "http://www.focus-news.net/news/2017/08/14/2425604/sofiya-vazstanoveno-e-dvizhenieto-aktivnata-lenta-i-polzvaneto-na-avariynata-lenta-na-avtomagistrala-lyulin-v-uchastaka-ot-km-8-do-km-9-v-posoka-pernik.html", "text": "Възстановено е движението активната лента и ползването на аварийната лента на автомагистрала „Люлин“, в участъка от км 8 до км 9, в посока Перник. Това съобщиха от пресцентъра на Агенция \"Пътна инфраструктура\".", "date": "2017.08.14", "title": "София: Възстановено е движението активната лента и ползването на аварийната лента на автомагистрала „Люлин“, в участъка от км 8 до км 9, в посока Перник"}
{"url": "http://www.focus-news.net/news/2017/08/14/2425605/ministar-nikolina-angelkova-sezon-2018-shte-bade-uspeshen-ako-rabotim-savmestno.html", "text": "Имаме много добър летен сезон 2017 година, уверявам ви, че и лято 2018 ще бъде успешно, ако заедно набележим и спазваме мерките за чиста околна среда. Това заяви министърът на туризма Николина Ангелкова на дискусия „За по-чист морски туризъм“ във Варна. Това съобщиха от пресцентъра на Министерство на туризма. На форума присъстваха министърът на околната среда и водите Нено Димов, кметът на Варна Иван Портних, областните управители на Варна и Добрич и представители на туристическия бизнес и бранш в региона. Събитието е инициирано от Конфедерацията на работодателите и индустриалците в България (КРИБ) и от Портала КМЕТА.bg.  \r\nМинистър Ангелкова подкрепи с последни данни прогнозите си за успешен  сезон. „ Само за юни 2017 г. 190 хиляди туристи са пренощували в Област Варна. \"Това е с 8% ръст спрямо същия месец на 2016 г. При чуждестранните гости ръстът е 11%. Туристите общо са реализирали над 1 млн. нощувки за юни в областта, приходите от нощувки надхвърлят 51 млн. лв. само за юни, което е с 16% увеличение спрямо юни 2016 г.\", посочи министърът.  Тя допълни, че Министерството на туризма вече води преговори за сезон 2018 г. с големите туроператори, сред които е и TUI Group.\r\n„Успешните резултати за българския туризъм следва да бъдат надградени и най-важното е те да бъдат устойчиви. Устойчивостта е гарантирана само когато предлагаме качествен продукт. Голяма част от това качество е свързана с инфраструктурата на околната среда“, допълни министър Ангелкова. Тя подчерта, че е изключително важно концесионерите, наемателите на плажовете и хотелиерите да прилагат разделното събиране на отпадъци съгласно европейските правила и българското законодателство. „Така ще можем максимално да се доближим до така наречената кръгова икономика и да оползотворяваме отпадъците, за да се използват в различни сфери от икономическия живот на страната“, каза министърът на туризма. Още от началото на активния летен сезон инспектирахме с министър Димов изградените вече пречиствателни станции по Българското Черноморие, целта ни бе да видим какви са проблемите и следва ли да бъдат решени в рамките на четиригодишния управленски мандат.\r\nПо отношение на проверките на морските плажове, които прави туристическата администрация, министър Ангелкова отбеляза спад в констатираните нарушения. „Много е важно всички институции да изпълняват правомощията си и нарушителите да бъдат санкционирани“, добави тя и отбеляза, че се наблюдават и нов тип нарушения. Като пример министърът даде юридически лица, които са спечелили процедури за наем на морски плажове, но не встъпват в договорните си задължения. „Очевидно, за да използват безплатно плажа. Сезирали сме прокуратурата“, увери Ангелкова.  \r\nПред участниците в дискусията тя припомни, че чрез промени в Закона за туризма и в Закона за устройството на Черноморското крайбрежие ще бъдат групирани плажовете според техните специфики и ще има ясни правила за развитието на къмпинг туризма. \"Изключително много хора искат да го практикуват, важно е обаче това да става на определени места с  осигурени за почиващите поне минимални санитарно-хигиенни условия. Чрез промени в Закона за устройство на територията пък се обсъжда въвеждане на по-лек режим за изграждане на къмпинги, за да могат хората, любители на този вид туризъм, да го практикуват, както и да бъдат улеснени тези, които искат да инвестират в него. В момента режимът за изграждане на къмпинги е сложен, изискванията са като за изграждане на хотел. Един от основните приоритети на нашето правителство е свързан с намаляване на административната тежест, редукция на режимите или премахване на ненужните, за да може да се облекчат бизнесът и гражданите. Уверявам ви, че ще продължим да работим в тази посока\", каза министър Ангелкова.", "date": "2017.08.14", "title": "Министър Николина Ангелкова: Сезон 2018 ще бъде успешен, ако работим съвместно"}
{"url": "http://www.focus-news.net/news/2017/08/14/2425606/faz-piyan-amerikanski-turist-otpravil-natsistki-pozdrav-be-napadnat-kray-drezden.html", "text": "В германския град Нойщат край Дрезден пиян турист от Съединените американски щати си навлече гнева на мъж, след като многократно е отправял нацистки поздрави, съобщава националният ежедневник Die Frankfurter Allgemeine Zeitung. \r\nПолицията даде публичност на инцидента, при който 41-годишният американец е получил леки наранявания, уточняйки, че както туристът, така и нападателят ще бъдат подведени под отговорност. При проверката е установено, че американецът е имал 2,76 промила алкохол в кръвта. \r\nСамоличността на лицето, нанесло побой над американеца, не се разкрива. Срещу него е образувано наказателно производство за нанасяне на телесна повреда. Тереза Герова", "date": "2017.08.14", "title": "FAZ: Пиян американски турист, отправил нацистки поздрав, бе нападнат край Дрезден"}
{"url": "http://www.focus-news.net/news/2017/08/14/2425607/komisar-aleksi-stratiev-zaradi-premahvaneto-na-znatsite-pred-kamerite-sam-optimist-che-dokraya-na-godinata-zaginalite-shte-badat-dosta-po-malko-v-sravnenie-s-2016-g.html", "text": "Заради премахването на знаците пред камерите съм оптимист, че докрая на годината загиналите ще бъдат доста по-малко в сравнение с 2016 г. Това каза в интервю за Агенция „Фокус“ експертът по пътна безопасност комисар Алекси Стратиев по повод вчерашната черна серия на пътя. „Бих си позволил да коментирам, че последните изменения на Закона за движение по пътищата не допринесоха съществено върху пътната безопасност. За първото полугодие намалението на загиналите е с около 17 броя. Това се дължи най-вече да лошите метеорологични условия през януари и февруари. Само за юли, когато влезе в сила промяната в Закона за движение по пътищата, премахваща знаците пред камерите - загиналите са намалели толкова, колкото за цялата половин година на 2017 г. и са по-малко с 20 % в сравнение с юли 2016 г.”, коментира комисар Стратиев. По думите му това показва ефекта от премахването на знака пред камерите. „Водачите вече не са спокойни, че ще бъдат предупредени, ако са превишили скоростта, а съзнават, че във всеки един момент биха били контролирани. Според него докрая на годината най-вероятно загиналите ще намалеят с  около 70 човека. „Сега е необходимо да се наложи контрол и  той да се извършва със самостоятелно работещи технически средства. Стационарните радари са много необходими, тъй като мобилните не са така ефективни. Те са обвързани с работното време на служителите, със задачите, които имат пътните полицаи извън контрола на движението. Стационарните камери са бъдещето за изграждане на една система, която ще подобри съществено безопасността на движението, тъй като те работят 24 часа в денонощието”, коментира още експертът. Според него мерките за безопасността напътя и подобряване културата на българина са  безкрайно много и започват от детската градина  и стигат до получаването на свидетелство за управление на МПС. „Поне за този момент от гледна точка на намаляване на произшествието изключително голямо значение имат контролът на пътя и правилата, които се въведоха”, допълни още комисар Стратиев. \r\nДеница КИТАНОВА", "date": "2017.08.14", "title": "Комисар Алекси Стратиев: Заради премахването на знаците пред камерите съм оптимист, че докрая на годината загиналите ще бъдат доста по-малко в сравнение с 2016 г."}
{"url": "http://www.focus-news.net/news/2017/08/14/2425608/plovdiv-rayonna-prokuratura-predade-na-sad-29-godishen-mazh-za-bludstvo-zakana-s-ubiystvo-huliganstvo-i-povrezhdane-na-chuzhdo-imushtestvo.html", "text": "Районна прокуратура - Пловдив внесе в съда обвинителен акт спрямо Благовест М., на 29 г., за това, че е извършил действие с цел да възбуди и удовлетвори полово желание без съвкупление по отношение на лице, ненавършило 14-годишна възраст, че се заканил на другиго с убийство и това би могло да възбуди основателен страх за осъществяването му, за това, че противозаконно е повредил чужди движими вещи и за това, че при условията на продължавано престъпление е извършил непристойни действия, грубо нарушаващи обществения ред и изразяващи явно неуважение към обществото. Това съобщиха от пресцентъра на Апелативна прокуратура - Пловдив. \r\nОбвиняемият Благовест М. е предаден на съд за това, че на 13 юли 2016 г. в гр. Пловдив, във вход на жилищен блок, извършил блудствени действия с малолетно момче, за което бил подаден сигнал в 1 РУ на МВР - Пловдив. \r\nТой е предаден на съд и за това, че на 18 септември 2016 г. в гр. Пловдив, в жилищния блок, където живеел, изритал няколко пъти вратата на апартамента на негова съседка, счупил звънеца и отправил следните заплашителни изрази към жената: „Ей, този път ще те убия, ще те размажа“, „Сега влизам, никой няма да може да те спаси“ и др., като неговите действия били възприети и от други свидетели. За случая бил подаден сигнал в 1 РУ на МВР-Пловдив. На място пристигнали полицейски служители, които констатирали счупения звънец и заварили жената, която живеела в апартамента, силно разстроена от действията на обвиняемия. Те позвънили на вратата на Благовест М., като той излязъл от жилището си, облечен с булчинска рокля. Същият бил отведен в районното управление за изясняване на случая.  \r\nОбвиняемият Благовест М. е предаден на съд и за това, че на 21 октомври 2016 г. в гр. Пловдив, в жилищен блок, повредил вратата на апартамента на същата съседка, като отправял силни удари с крак и засегнал целостта на лайсната и секретната брава. Двама от съседите в блока излезли да видят каква била причината за нарушеното спокойствие във входа, направили забележка на обвиняемия и отишли до апартамента, за да установят какво се е случило.Те видели, че съседката им била силно разтревожена и треперела от страх, след което подали сигнал в полицията. \r\nПо досъдебното производство са били извършени няколко експертизи, разпитани свидетели и др.\r\n Обвиняемият Благовест М. е с взета от съда мярка за неотклонение „задържане под стража“.", "date": "2017.08.14", "title": "Пловдив: Районна прокуратура предаде на съд 29-годишен мъж за блудство, закана с убийство, хулиганство и повреждане на чуждо имущество"}
{"url": "http://www.focus-news.net/news/2017/08/14/2425609/mvnr-nyama-postradali-balgarski-grazhdani-pri-pozharite-v-gartsiya.html", "text": "Към 15.00 часа няма постъпила информация за пострадали български граждани в следствие на пожарите, разразили се в Гърция. Това съобщиха от пресцентъра на Министерството на външните работи. Към момента на територията на Гърция има 46 огнища на пожари, като най-засегнат е остров Закинтос. На остров Крит, в района на Иерапетра, горят горски масиви, маслинови дървета и оранжерии с цветя, но огънят е овладян частично. Горски масиви горят и в област Теспротия, на границата с Албания, но няма риск за жителите на района. Силен пожар бушува и в Каламос, Атика, където огнената стихия е достигнала и опожарила домове. По нареждане на полицията и противопожарната служба, движението на моторни превозни средства в района на Каламос, Атика, е спряно. Трафикът на превозни средства на входа на Капандриу и главната улица на Варнава до плажа е прекъснат, като движението се пренасочва към кръстовището на булевард Маркопулу с улица Агиу Апостолу. От миналата нощ в община Оропос, където се намира Каламос, е обявено извънредно положение. \r\nМинистерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти. \r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220", "date": "2017.08.14", "title": "МВнР: Няма пострадали български граждани при пожарите в Гърция"}
{"url": "http://www.focus-news.net/news/2017/08/14/2425610/stara-zagora-rzi-zapochva-prevantivni-deynosti-v-izpalnenie-na-natsionalnata-programa-za-preventsiya-i-kontrol-na-hiv-i-seksualno-predavani-infektsii.html", "text": "РЗИ - Стара Загора започва изпълнение на превантивни дейности по Националната програма за превенция и контрол на ХИВ и сексуално предавани инфекции в България за периода 2017 - 2020 г. Те са възложени от министъра на здравеопазването проф. Николай Петров за изпълнение от директора на здравната инспекция в Стара Загора д-р Златина Нанева, съобщиха от пресцентъра на РЗИ - Стара Загора.\r\nПо този повод на 14 август се проведе първата работна среща на ръководството на РЗИ с представители на Областна администрация, Община Стара Загора, ОДМВР - Стара Загора, на Сдружение \"Самаряни\" и Сдружение \"Свят без граници\", които са партньори при изпълнението на дейностите. Предстои да бъдат определени теренни работници от двете неправителствени организации, които са обучени по програмата на Глобален фонд за борба срещу СПИН, туберкулоза и малария. Те ще консултират и изследват хора, които използват наркотици интравенозно, както и мъже, правещи секс с представители на същия пол.\r\nСтратегическата цел е да се ограничи рискът от разпространение на ХИВ и сексуално предавани инфекции.\r\nКабинетът за анонимно и безплатно консултиране и изследване за ХИВ/СПИН в РЗИ - Стара Загора работи активно по програмата на ООН \"Превенция и контрол на ХИВ/СПИН\". През периода 2014 - 2016 г. са консултирани и изследвани 9635 души. 66,21% от тях са жени, 33,76% - мъже. 132 лица са заявили, че са употребявали венозни наркотици, 118 лица са казали, че са имали хомосексуален контакт с мъже, 20 се определят като проституиращи, 30 - като клиент на проституиращ, 3272 лица са посочили, че са осъществили сексуален контакт без презерватив.\r\nБроят на ХИВ-позитивните за предходните 3 години, установени в специализирания кабинет в РЗИ - Стара Загора, е 13 души, случаите на сифилис са 64.", "date": "2017.08.14", "title": "Стара Загора: РЗИ започва превантивни дейности в изпълнение на Националната програма за превенция и контрол на ХИВ и сексуално предавани инфекции"}
{"url": "http://www.focus-news.net/news/2017/08/14/2425611/vitsepremierat-valeri-simeonov-yavno-e-nedovolstvoto-na-nashite-sanarodnitsi-ot-nevazmozhnostta-da-se-pochiva-zaradi-visokite-niva-na-shum-ot-opredeleni-zavedeniya.html", "text": "Явно е недоволството на нашите сънародници от невъзможността да се почива. Това каза вицепремиерът Валери Симеонов след проведеното трето заседание на Координационния съвет, предаде кореспондентът на Радио „Фокус“. „Невъзможност, породена от високите нива на шума и озвучаването, което излиза от определени заведения. Това, което е установено от изминалите два месеца от летния сезон, е, че създаващите такива шумове проблеми са едни и същи заведения. Те не са много. Във всеки един от курортите има шампиони по рецидивизъм и те за съжаление създават общото негативно впечатление от туристическия сезон и опорочават туризма, лишавайки от възможността почиващите да имат пълноценна нощна почивка“, каза още Симеонов. Той представи пред представителите на бургаските медии няколко подадени сигнала на горещия телефон в София, като припомни, че гражданите могат да подават сигнали за нередности и на спешния номер 112. По думите на Симеонов се отчита спад на нарушенията във всички направления. „Спад на нередностите има при митници, престъпност. Спад се отичат и при спазването на трудовото законодателство Почти няма нарушения в дейността на Морска администрация. Само 12 плавателни съда са без съответните документи. От извършените 1600 проверки от КЗП, са съставени 100 акта“, каза още вицепремиерът. Той обобщи, че има положителен ефект от контрола на всички институции през летния сезон.\r\nМария РУСЕВА", "date": "2017.08.14", "title": "Вицепремиерът Валери Симеонов: Явно е недоволството на нашите сънародници от невъзможността да се почива заради високите нива на шум от определени заведения"}
{"url": "http://www.focus-news.net/news/2017/08/14/2425612/blagoevgrad-v-obshtinata-shte-se-provede-zhrebiy-za-opredelyane-na-sreshtite-v-petiya-mezhdunaroden-detski-futbolen-turnir-kupite-na-obshtina-blagoevgrad.html", "text": "На 15 август, от 11.30 часа, в зала №5 на Община Благоевград ще се проведе теглене на жребий за определяне на срещите в Петия международен детски футболен турнир \"Купите на Община Благоевград\". Това съобщиха от пресцентъра на Община Благоевград.", "date": "2017.08.14", "title": "Благоевград: В Общината ще се проведе жребий за определяне на срещите в Петия международен детски футболен турнир \"Купите на Община Благоевград\""}
{"url": "http://www.focus-news.net/news/2017/08/14/2425613/agentsiya-fokus-zapochva-da-publikuva-ochertsi-ot-knigata-na-anton-popstoilov-balgarski-knizhovnitsi-ot-makedoniya-izdadena-prez-1922-g.html", "text": "Агенция „Фокус“ започва да публикува очерци от книгата на  Антон П. Стоилов „Български книжовници от Македония“ I, печатана през 1922 г. в печатница С. М. Стайков в София. Откъсите от книгата ще бъдат публикувани всеки понеделник на сайта на Информационна агенция „Фокус“ () в раздел „Мнение“.  \r\nВ посочената книга могат да се открият очерци за 27 български книжовници.  В своя труд авторът Антон Попстоилов е събрал сведения за живота и обществено-книжовната дейност на всички български книжовници от периода 1704-1878 година, родени в Македония и ги е изложил в достъпна форма за широка публика. Сред описаните книжовници са: Христофор Жефарович, Неофит Рилски, Ксенофонт Райко Жинзифов, Георги Динков, братя Миладинови,  Кузман А. Шапкарев и други малко известни или неизвестни автори.  \r\nВ предговора на книгата Антон Попстоилов изразява съжаление, че за книжовници като Христо Граматик, Марко Теодорович и Йоан Димитриевич - Охридчанин, не разполага с повече сведения, за да им посвети няколко реда.\r\nЕто какво посочва още самият автор  в предговора на книгата си: \r\nАнтон Попстоилов е роден на 15 февруари 1869 г. в Лешко и умира на 9 август 1928 г. на 59-годишна възраст в София. Фолклорист, етнограф и историк. Академик на БАН. Автор е на редица заглавия. Пише монографии, статии и студии.\r\nДеница КИТАНОВА", "date": "2017.08.14", "title": "Агенция „Фокус“ започва да публикува очерци от книгата на Антон Попстоилов „Български книжовници от Македония“, издадена през 1922 г."}
{"url": "http://www.focus-news.net/news/2017/08/14/2425614/varna-rayonniyat-sad-nalozhi-myarka-za-neotklonenie-zadarzhane-pod-strazha-spryamo-mazh-obvinen-v-iznasilvane-i-bludstvo.html", "text": "27-годишен мъж с инициали К. П. от Варна е с мярка за неотклонение „задържане под стража“, взета от състав на Варненския районен съд по искане на Районната прокуратура във Варна. Той е привлечен като обвиняем за изнасилване и блудство, извършени със сила и заплашване. Това съобщиха от пресцентъра на Апелативна прокуратура - Варна. На 8 август 2017 г. в ранните часове на ул. “Струга“ във Варна пострадалата 55-годишна жена отивала на работа. На улицата тя се разминала с насилника, който ѝ отправил неприлични предложения. След като жената продължила по пътя си, 27-годишният мъж я хванал и издърпал в храстите, където я изнасилил и блудствал с нея. \r\nДо задържането на извършителя се стигнало след компетентната и усърдна работа на полицейските служители от ОДМВР - Варна под ръководството на Районната прокуратура.\r\nНа 10 август сексуалният насилник бил установен и задържан. С постановление на наблюдаващия прокурор в Районната прокуратура във Варна той е задържан първоначално за 72 часа до внасяне на искането за определяне на постоянна мярка за неотклонение от Варненския районен съд. К. П. е с криминално минало и осъждан.", "date": "2017.08.14", "title": "Варна: Районният съд наложи мярка за неотклонение „задържане под стража“ спрямо мъж, обвинен в изнасилване и блудство"}
{"url": "http://www.focus-news.net/news/2017/08/14/2425615/ministar-temenuzhka-petkova-shte-predstavi-prioritetite-ot-upravlenskata-programa-v-sektor-energetika.html", "text": "Министърът на енергетиката Теменужка Петкова ще представи приоритетите от програмата за управление на правителството на Република България за периода 2017 - 2021 г. в енергийния сектор. Това съобщиха от пресцентъра на Министерство на енергетиката. Пресконференцията ще се състои на 15 август, от 11.00 часа, в сградата на Министерството на енергетиката на ул. \"Триадица\" 8.", "date": "2017.08.14", "title": "Министър Теменужка Петкова ще представи приоритетите от управленската програма в сектор „Енергетика“"}
{"url": "http://www.focus-news.net/news/2017/08/14/2425616/daily-sabah-chetirima-zaginali-i-mnogo-raneni-pri-avtobusna-katastrofa-v-turtsiya.html", "text": "В понеделник поне четирима души са загинали при автобусна катастрофа по магистралата Анкара-Коня, пише вестник Daily Sabah.\r\nКатастрофата се е случила, след като шофьорът е загубил контрол над превозното средство и се е преобърнал. \r\nАвтобусът е пътувал от северозападната провинция Балъкесир към южната провинция Хатай. \r\nЛинейки са били изпратени на мястото на инцидента. Властите се опасяват, че броят на жертвите може да се увеличи.  Мария Динкова", "date": "2017.08.14", "title": "Daily Sabah: Четирима загинали и много ранени при автобусна катастрофа в Турция"}
{"url": "http://www.focus-news.net/news/2017/08/14/2425617/inzh-metodi-chimev-kmet-na-obshtina-dupnitsa-vhodirali-sme-iskaniya-za-bezvazmezdno-finansirane-na-dva-proekta-prez-pudoos.html", "text": "Кметът на Община Дупница инж. Методи Чимев се срещна със зам.-министъра на МОСВ Николай Кънчев. Това съобщиха от пресцентъра на Община Дупница. Два от поводите за срещата е желанието на Община Дупница да осигури финансиране за подмяна изцяло на канала в жк. \"Бистрица\", както и за този по улиците, попадащи в „Интегриран градски транспорт“. „Входирали сме исканията си за безвъзмездно финансиране на двата проекта през ПУДООС. За жк. \"Бистрица\" сумата е в размер на около 5 млн. лв., а за канала по Интегриран градски транспорт е в размер на около 1.2 млн. лева. Запознах г-н Кънчев с необходимостта от въпросното финансиране, за да сме напълно с подменена подземна инфраструктура. Темата има продължение и утре отново сме на среща в София с ПУДООС“, обясни инж. Чимев. Именно съществуващият вариант с осигуряване на безвъзмездни пари от държавата за подмяна на канала в най-големия квартал на града бави стартирането на ремонтните дейности, които трябва да започнат с подмяната на водопровода, както и по улица „Жива вода“, която попада в обхвата. За подмяната на водопровода, Община Дупница вече осигури безвъзмездно 1 млн. лв. и има избран изпълнител. Община Дупница има избран изпълнител и за надземната инфраструктура, като в момента тече срокът за обжалване, ако има такъв от участниците. Ако няма – ще бъде сключен договор. Окаяните улици „Отец Паисий“, „Венелин“, „Георги Икономов“, известна като „Бригадирска“, „Велико Търново“, „Бузлуджа“, „Седма Рилска дивизия“ и други попадат в обхвата на Интегриран градски транспорт.", "date": "2017.08.14", "title": "Инж. Методи Чимев, кмет на Община Дупница: Входирали сме искания за безвъзмездно финансиране на два проекта през ПУДООС"}
{"url": "http://www.focus-news.net/news/2017/08/14/2425618/sofiyskata-rayonna-prokuratura-privleche-kato-obvinyaema-maykata-izostavila-maloletnoto-si-dete-v-stolichniya-zapaden-park.html", "text": "Под ръководството и надзора на Софийска районна прокуратура се провежда разследване във връзка с изоставеното от майка му дете. Това съобщиха от пресцентъра на Прокуратура на Република България. Юлия Василева е привлечена като обвиняема на 12 август 2017 г. за това, че на 11 август 2017 г., в обедните часове, оставила детето си, на една година и половина, без надзор и достатъчна грижа в столичния Западен парк. По този начин обвиняемата Василева е създала опасност за неговото физическо развитие, доколкото детето е изоставено само, на земята, безпомощно с оглед възрастта му, без храна и вода. \r\nДетето е било забелязано от случайни минувачи, които са сигнализирали органите на полицията. След проведени оперативно-издирвателни мероприятия от страна на полицейските органи при 7 РУ - СДВР е била установена майката на детето. Същата е неосъждана към настоящия момент. \r\nНа 14 август 2017 г. на Василева е предявено обвинение за престъпление по чл. 182, ал. 1 НК, за което са предвидени наказания „лишаване от свобода“ до 3 години и „обществено порицание“, като същата е задържана за срок до 72 часа с постановление на СРП. \r\nРазследването по делото продължава.", "date": "2017.08.14", "title": "Софийската районна прокуратура привлече като обвиняема майката, изоставила малолетното си дете в столичния Западен парк"}
{"url": "http://www.focus-news.net/news/2017/08/14/2425619/plovdiv-nyama-opasnost-za-zhivota-na-trimata-postradali-pri-katastrofata-na-patya-mezhdu-selo-mihiltsi-i-karlovo.html", "text": "Няма опасност за живота на тримата пострадали при катастрофата, станала тази сутрин на пътя между село Михилци и Карлово. Това съобщиха за Радио „Фокус“ - Пловдив от пресцентъра на УМБАЛ „Св. Георги“ - Пловдив, където са откарани пострадалите след инцидента. От тримата, детето е пострадало най-леко, с контузни рани по главата, но е изписано от лечебното заведение. „По-сериозно е състоянието на мъжа и жената, които имат гръдно-коремни травми. Пострадалата жена има и изкълчване на врата, заявиха от болничното заведение. Двамата са настанени за лечение в хирургичното отделение на университетската болница в Пловдив.„Фокус“ припомня, че сигналът за катастрофата, станала на пътя между село Михилци и Карлово, бе подаден в 10.16 часа. На мястото, освен полиция и линейка, беше изпратен и екип на пожарната. Причините за инцидента все още се изясняват.\r\nКристиян ГАРОВ", "date": "2017.08.14", "title": "Пловдив: Няма опасност за живота на тримата пострадали при катастрофата на пътя между село Михилци и Карлово"}
{"url": "http://www.focus-news.net/news/2017/08/14/2425620/sport-otborat-na-sasht-po-leka-atletika-s-nay-mnogo-medali-sled-svetovnoto-parvenstvo-v-london.html", "text": "Най-голям брой награди от Световното първенство по лека атлетика в Лондон спечели отборът на САЩ. Американските спортисти взеха 10 златни медала, 11 сребърни и 9 бронзови. \r\nВтора позиция заема отборът на Кения, а на трето място се нареждат лекоатлетите от ЮАР.", "date": "2017.08.14", "title": "Спорт: Отборът на САЩ по лека атлетика с най-много медали след Световното първенство в Лондон"}
{"url": "http://www.focus-news.net/news/2017/08/14/2425621/burgas-po-iskane-na-okrazhna-prokuratura-sadat-zadarzha-pod-strazha-ukrainski-grazhdanin-obvinen-v-kontrabandno-prenasyane-na-lekarstva.html", "text": "По искане на Окръжна прокуратура – Бургас съдът задържа под стража украинския гражданин Павло Б. (на 51 г.). Той е обвинен за това, че на 12 август 2017 г., около 09.30 часа през ГКПП „Малко Търново“, като съизвършител, чрез лек автомобил, са пренесъл през границата от Р. Турция за Р. България, без знанието и разрешението на митническите власти, стоки за търговски цели в големи размери (лекарства) с минимална обща стойност от 94 775 лв. Това съобщиха от пресцентъра на Окръжна прокуратура - Бургас.\r\nСпоред прокурора, налице е обосновано предположение, че украинският гражданин е извършил престъплението, в което са обвинен, а то е особено тежко и се наказва с „лишаване от свобода“ за срок от 3 г. до 10 г. и „глоба“ в размер от 20 000 лв. до 100 000 лв. Представителят на държавното обвинение бе категоричен, че съществува реална опасност Павло Б. да се укрие или да извърши ново престъпление.\r\nСъдът прие мотивите на прокурора и остави в ареста обвиняемия.\r\nНа украинската гражданка Оксана П. (на 40 г.), която е обвинена  като съизвършител за същото престъпление, съдът определи мярка за неотклонение „домашен арест“, а мотивът за определянето на мярката  е, че жената трябва да полага грижи за малкото си дете.\r\nОпределението на Окръжен съд – Бургас може да бъде обжалвано пред Апелативния съд в града.", "date": "2017.08.14", "title": "Бургас: По искане на Окръжна прокуратура съдът задържа под стража украински гражданин, обвинен в контрабандно пренасяне на лекарства"}
{"url": "http://www.focus-news.net/news/2017/08/14/2425622/targovishte-s-vsenoshtno-bdenie-shte-zapochnat-proyavite-za-otbelyazvaneto-na-uspenie-na-presveta-bogoroditsa-v-grada.html", "text": "Големият Богородичен празник Успение на Пресвета Богородица ще бъде тържествено отпразнуван в едноименния храм в Търговище. ОТ 18.00 часа днес ще бъде отслужено Всенощно бдение с Богородичен акатист, съобщи за Радио „Фокус“ - Шумен отец Бисер. „Ще си припомним живота, служението и подвига на Божията майка, чрез която ние се сдобихме с тази радост да имаме Спасител“, каза отец Бисер. Утре денят ще започне с празнична света литургия, ще бъде осветена празнична трапеза и раздаден курбан. „Освен богослужебните последования очакваме и едно благоговейно поведение и разбиране към смисъла на самия празник, който за нас има значението на извисяване на Света Богородица от земното към небесното“, каза отец Бисер.\r\nИвелина ИВАНОВА", "date": "2017.08.14", "title": "Търговище: С Всенощно бдение ще започнат проявите за отбелязването на Успение на Пресвета Богородица в града"}
{"url": "http://www.focus-news.net/news/2017/08/14/2425623/ministerstvo-na-pravosadieto-publikuva-za-obshtestveno-obsazhdane-proekt-na-naredba-za-dvustrannata-vrazka-i-obmen-na-danni-mezhdu-kadastara-i-imotniya-registar.html", "text": "Министерство на правосъдието публикува за обществено обсъждане проект на Наредба за условията и реда за осъществяване на двустранната връзка и обмена на данни между кадастъра и имотния регистър. Това съобщиха от пресцентъра на Министерство на правосъдието. С наредбата се цели намаляване на административната тежест върху гражданите и бизнеса, което е един от основните приоритети на правителството. В дадения случай тази политика се осъществява чрез премахване на изискването за представяне на някои официални документи на хартиен носител. \r\nПроектът на наредба урежда условията и реда за осъществяване на двустранната връзка и обмена на данни между кадастъра и имотния регистър, като той ще се осъществява въз основа на идентификатора на недвижимите имоти.\r\nПредвижда се също Агенцията по геодезия, картография и кадастър и Агенцията по вписванията да приведат функционирането на своите деловодства в съответствие с процедурите за обработване на документи в информационните системи на кадастъра и имотния регистър, като осигуряват взаимен достъп и обмен на документи между двете агенции, минимизиране на обема и дублирането на оригинали и копия на документите и максимално намаляване на документооборота на хартиен носител.", "date": "2017.08.14", "title": "Министерство на правосъдието публикува за обществено обсъждане проект на Наредба за двустранната връзка и обмен на данни между кадастъра и имотния регистър"}
{"url": "http://www.focus-news.net/news/2017/08/14/2425624/afp-obshto-12-tsivilni-sa-zaginali-pri-izbuhvaneto-na-kraypatna-bomba-v-yemen.html", "text": "В понеделник 12 цивилни са загинали, а четирима други са пострадали при избухването на крайпътна бомба в южната част на Йемен, предава AFP. \r\n„Бомбата беше поставена на пътя в област Каатаба, в провинция Далех, и удари цивилен автомобил“, вместо превозното средство на силите за сигурност, съобщи анонимен източник. \r\nПровинция Далех се намира под контрола на правителствените сили.  Мария Динкова", "date": "2017.08.14", "title": "AFP: Общо 12 цивилни са загинали при избухването на крайпътна бомба в Йемен"}
{"url": "http://www.focus-news.net/news/2017/08/14/2425625/burgas-devet-zavedeniya-sa-zapechatani-sled-proverki-na-inspektorite-na-nap.html", "text": "Девет заведения са запечатани след проверки на инспекторите на НАП. Това каза пред журналисти днес вицепремиерът Валери Симеонов, предаде кореспондентът на Радио „Фокус“. За периода от 23 юни до сега служителите на приходното ведомство са извършили 2 200 проверки. Издадени са 132 заповеди за запечатване на заведения, от които 89 са затворени принудително. Според Симеонов има отказ за потвърждаване на актовете от съда. „Когато са обжалвани, те масово падат. С изключение на миналата седмица, когато от тези 89 запечатвания, реално девет са потвърдени от Бургаския административен съд. Това са съставени актове от над 15 екипа от цялата страна“, коментира Симеонов. По думите му се отчита ръст на приходната част в държавния бюджет. За същия период 6 100 проверки са извършени от РЗИ - Бургас. Вицепремиерът увери, че морската вода е чиста. Извършените проверки от инспекторите на Агенцията по безопасност на храните са 706 проверки, а от началото на сезона има 3 000. 35% ръст има в подадените заявления за регистрация на заведения. 530 проверки са извършени от Инспекцията по труда. Симеонов каза още, че през вчерашния ден на горещия телефон в София и на тел. 112 не е подаден нито един сигнал за превишени нива на шума.\r\nМария РУСЕВА", "date": "2017.08.14", "title": "Бургас: Девет заведения са запечатани след проверки на инспекторите на НАП"}
{"url": "http://www.focus-news.net/news/2017/08/14/2425626/komisar-aleksi-stratiev-pravilata-za-dvizhenie-po-patishtata-tryabva-da-se-spazvat-zashtoto-sa-napisani-s-kravta-na-mnogo-zaginali.html", "text": "Правилата за движение по пътищата трябва да се спазват, защото са написани с кръвта на много загинали. Това каза в интервю за Агенция „Фокус“ експертът по пътна безопасност комисар Алекси Стратиев по повод вчерашната черна серия на пътя. По думите му докато в други страни законите се спазват, у нас те не са все още така силно наложени. Комисар Стратиев посочи, че хубавото време предполага високи скорости и обясни, че оттам се  стига и до тежки произшествия. „При ниска скорост дори и да се стигне до произшествия, нещата не винаги са фатални, но при високата скорост няма начин да няма тежко пострадали или загинали”, поясни той. По думите му метеорологичните условия затрудняват водача и е лошо, когато шофьорите не се съобразяват с тези условия. „Дори и да е хубаво времето, трябва да се кара с разумна скорост. Не всички водачи могат да се справят с максимално допустимата скорост, тъй като някои от тях са не така опитни, други не са карали постоянно, а инцидентно, за да пътуват на почивка”, коментира той.  Комисар Стратиев посъветва шофьорите още да бъдат разумни на пътя ,да се съобразяват с всичко, което касае безопасността на движението, да бъдат по-спокойни, да не бързат, да почиват от време на време и да се съобразяват с условията, за да запазят своето здраве и на пътниците и на всички останали участници в движението.\r\nДеница КИТАНОВА", "date": "2017.08.14", "title": "Комисар Алекси Стратиев: Правилата за движение по пътищата трябва да се спазват, защото са написани с кръвта на много загинали"}
{"url": "http://www.focus-news.net/news/2017/08/14/2425627/prezidentat-rumen-radev-smartta-na-pande-eftimov-e-zaguba-za-tsyala-balgariya-toy-dokaza-che-podmyanata-na-istoricheskata-istina-e-nevazmozhna-v-saznanieto-na-prosveteniya.html", "text": "Смъртта на Панде Ефтимов е загуба за цяла България. Отиде си не само един талантлив творец, публицист и поет, но и доблестен човек, чийто живот е пример и морален урок за всички нас. Това заявява държавният глава Румен Радев в позиция по повод смъртта на Панде Ефтимов, публикувана на официалната му страница във „Фейсбук“.\r\n„Житейският му път отразява нелеката история на Балканите, която пречупи съдбите на хиляди хора, но не сломи силните духом. Нито преследванията, на които беше подложен, нито затворът на тоталитарния режим, в който беше хвърлен заради българското си самосъзнание, можаха да сломят неговия характер. Той доказа на дело, че подмяната на историческата истина е невъзможна и че лъжата не може да просъществува в съзнанието на просветения. Големият урок, който Панде Ефтимов ни завеща, е урокът по родолюбие”, заявява президентът. „Той винаги ще бъде будител на националната ни съвест и памет. България няма да го забрави! Поклон пред светлата му памет!“, завършва държавният глава.", "date": "2017.08.14", "title": "Президентът Румен Радев: Смъртта на Панде Ефтимов е загуба за цяла България, той доказа, че подмяната на историческата истина е невъзможна в съзнанието на просветения"}
{"url": "http://www.focus-news.net/news/2017/08/14/2425628/the-hill-stotitsi-se-sabraha-v-sharlatsvil-za-da-pochetat-pametta-na-zhertvite.html", "text": "Стотици американски граждани се събраха на мястото, където автомобил се вряза в тълпа в американското университетско градче Шарлътсвил, пише вестник The Hill. Гражданите почетоха паметта на жертвите при инцидента. Агенция „Фокус“ припомня: \r\nЕдин човек загина, а още 34 са пострадаха след сблъсъците, които избухнаха в Шарлътсвил, щата Вирджиния. Месните власти обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.\r\nВ градчето се събраха различни десни и националистически организации за демонстрация, наречена „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“.\r\nПървоначално американският президент Доналд Тръмп отбеляза, че „много страни“ са виновни за насилието в неделя. По-късно от Белия дом уточниха, че в своето изказване държавният глава е имал предвид „Ку Клус Клан“, неонацистите, всички екстремистки групировки, както и поддръжниците на превъзходството на бялата раса.  Мария Динкова", "date": "2017.08.14", "title": "The Hill: Стотици се събраха в Шарлътсвил, за да почетат паметта на жертвите"}
{"url": "http://www.focus-news.net/news/2017/08/14/2425629/ministar-nikolay-nankov-ot-dnes-startirame-strukturiraneto-na-darzhavna-kompaniya-koyato-shte-operira-tol-sistemata-no-nyama-da-prekratim-obshtestvenata-porachka.html", "text": "От днес стартираме структурирането на държавна компания, която ще оперира ТОЛ системата, но няма да прекратим обществената поръчка за избор на изпълнител и двата процеса ще са паралелни. Ако успеем да класираме кандидат чрез обществената поръчка, ще продължим по стария ред. Това коментира пред медии във Варна днес министърът на регионалното развитие и благоустройството Николай Нанков, съобщиха от пресцентъра на Министерство на регионалното развитие и благоустройството. Той допълни, че трябва да има проектна компания, защото тя ще оперира и поддържа ТОЛ системата и ресурса, който тя ще генерира, и ще поддържа системата. Това, което поехме като ангажимент преди седмица, го изпълняваме, подчерта той.\r\nСпоред министъра, чрез създаването на държавна компания ще се сложи край на всички „нездрави опити“ за обжалване, бламиране и саботиране на ТОЛ системата. Той напомни, че дори в мотивите по едно от решенията на ВАС, с което не се уважава подадена жалба, а се произнася в полза на възложителя, и в унисон с други решения на КЗК и ВАС, се говори за злоупотреба с право и шиканиране на процеса. \r\nВ момента с одиторска компания оценяваме пропуснатите ползи за държавата от това забавяне и ще заведем дело за пропуснати ползи, информира Нанков. Сумата от 1,5 млн. лв. загуби на ден от липсата на ТОЛ система се базира на най-консервативната прогноза за бъдещите постъпления и приходи, посочи той. Най-ниската и песимистична прогноза в анализа на Световна банка от 2015 г. на база досегашните приходи от 320 млн. лв. годишно е, че след внедрена ТОЛ система, ще генерираме още 660 млн. лв., което разделено на 365 дни, е около 1,6 млн. лв. на ден, обясни министърът. Той обаче обърна внимание, че одиторската компания ще определи точния размер на пропуснатите ползи. \r\nСезирали сме прокуратурата и ДАНС за начина, по който последната жалба бе входирана – с пощенско клеймо от 26 май, съобщи още министърът и уточни, че тя е постъпила в КЗК на 3 юли, когато ВАС се е произнесъл отново в полза на възложителя и е трябвало да бъдат отворени офертите.\r\n\"Няма да оставим страната и българските граждани, защото ТОЛ системата има много ползи, но най-голямата ѝ е, че ще въведе по-справедлив модел за заплащане\", каза регионалният министър. Той коментира, че когато тя стане факт, тези, които разрушават най-много и амортизират повече, ще плащат повече. С ТОЛ системата България ще се възползва от стратегическото си географско положение, за да може да се таксува адекватно, пропорционално и ефективно транзитният тежък трафик.\r\nСпоред регионалния министър трябва да бъде спряна несправедливата в момента практика тежкотоварни автомобили да преминават транзитно през България за 21 лв., докато в Сърбия цената на таксата за тежкотоварен автомобил достига до 180 лв. \r\n\"Поели сме ангажимент пред обществото и премиера Бойко Борисов ТОЛ системата да заработи до края на 2018 г.\", посочи Нанков. Той обясни, че независимо дали ще се направи от държавна компания или ще се довърши обществената поръчка, параметрите ще останат същите, като се предвижда срокът за внедряване на системата да бъде 7 месеца, след което около една година ще бъде периодът за оценка на ефективността и коригиране на евентуални дефекти.\r\nОчаква се стойността на системата да бъде около 200 млн. лв. В случай, че тя бъде изградена от държавна компания, финансирането ще бъде от държавния бюджет, като разходите ще бъдат възстановявани от бъдещите постъпления от ТОЛ таксата. Проектодоговорът по обществената поръчка за избор на изпълнител предвижда  възстановяване на ресурса в срок от 3 години. Три или четири години ще бъде срокът и ако това се направи от държавна компания, като това ще стане окончателно ясно в етапа на реализирането на такава, стана ясно от думите на министъра.\r\nВ отговор на въпрос за обхвата на системата Николай Нанков коментира, че преценката за това кои пътища да бъдат включени в нея ще подлежи на експертен дебат, след което ще бъде взето и политическо решение, но се очаква това да не са повече от 50-55% от републиканката пътна мрежа. Той изрази мнение, че ТОЛ системата трябва да включва на 100% магистралите и пътищата от I и II клас, докато тези от трети клас да бъдат изключени от нея. Министърът отбеляза още, че за пътищата извън обхвата на смесената система няма да се плащат и винетки и напомни, че ТОЛ такса ще заплащат само тежкотоварните превозни средства над 3,5 тона.\r\nЦеновите модели и тарифирането на база на финансово моделиране ще станат ясни на етап внедряване на системата, информира още Нанков. За отделните видове пътища ще има различно таксуване, като то ще бъде определено след решение на Министерския съвет. Предвижда се системата да бъде гъвкава, което означава, че няма да бъдат налагани забраните за движение на тежкотоварни автомобили в пиковите часове, а тогава таксата за тях ще бъде по-висока, както това се прави в Германия или в Австрия. Ако превозвачите искат да пътуват в петък от София до Бургас в пикови часове, таксата за тях може да бъде 2-3 пъти по-висока, като ще бъде определена на база ценообразуване и след решение на Министерския съвет. Така всеки собственик на транспортна фирма ще си прави икономически анализ, коментира министърът.\r\nВъв Варна днес Николай Нанков присъства на откриването на нови и реновирани сгради на \"Водоснабдяване и канализация - Варна\" ООД. През последните месеци търговското дружество е инвестирало в тях приблизително 1 млн. лв. собствени средства. В резултат са подобрени условията на труд в сграда за експлоатационно технически район „Канализация“ и в сграда „Изгрев“, предвидена за персонала на един от експлоатационно техническите райони и за специализирания отдел за работа по европейски проекти. Осигурена е нова лаборатория за изпитване на водомери към „Водомерно стопанство“. Диспечерската зала на „ВиК – Варна“ ООД и обновена и оборудвана със съвременна техника.", "date": "2017.08.14", "title": "Министър Николай Нанков: От днес стартираме структурирането на държавна компания, която ще оперира ТОЛ системата, но няма да прекратим обществената поръчка"}
{"url": "http://www.focus-news.net/news/2017/08/14/2425630/targovishte-desetki-vyarvashti-se-ochakva-da-pochetat-bogorodichniya-praznik-v-hrama-sv-uspenie-bogorodichno-v-grada.html", "text": "Десетки вярващи се очаква да почетат Богородичния празник в храма „Св. Успение Богородично“ в Търговище. „И нека този празник да бъде духовна радост, с мир и разбирателство, не със суета и шум, а с молитва и да озари всички сърца“, каза пред Радио „Фокус“ - Шумен отец Бисер от храма. По думите му Светата Дева е апогеят на човешкото избранничество. „Празникът, макар и свързан със земната кончина на Божията Майка, е наречен успение, заспиване, понеже тя е изпълнила своя дълг на земята, с мир, спокойствие и духовна радост е предала душата си в ръцете на своя Син и оттам нататък става наша небесна застъпница и закрилница“, каза отец Бисер. Богородичният празник, който сред най-почитаните, събира в храма множество хора, както за участие в богослужението, така и да се помолят за здраве и благословение.\r\nИвелина ИВАНОВА", "date": "2017.08.14", "title": "Търговище: Десетки вярващи се очаква да почетат Богородичния празник в храма „Св. Успение Богородично“ в града"}
{"url": "http://www.focus-news.net/news/2017/08/14/2425631/burgas-riosv-proveryava-signal-za-martva-riba-v-reka-karaagach.html", "text": "Експерти на РИОСВ – Бургас, Басейнова дирекция Варна и Регионална лаборатория към ИАОС в Бургас извършиха незабавна проверка при получен сигнал на 13 август 2017 г. в 9.46 часа за измряла риба в р. Караагач. При проверката беше установено, че има единични екземпляри умряла риба. Това съобщават от Регионална екоинспекция - Бургас. Реката не се влива в Черно море заради образувалата се по естествен път пясъчна коса в района на устието на реката. Взети са проби от крайбрежните морски води от три пункта. На място са измерени pH и съдържанието на разтворен кислород. Няма отклонение от нормите. Взети са и водни проби за физико-химичен анализ. В момента на проверката от канализационна шахта, разположена на 3-4 м от реката, в близост до мост над нея по пътя Бургас-Царево е установено преливане на води с вид и мирис на отпадъчно битово фекални води. Заради наклона преливащите води от шахтата се заустват в реката. Участъкът около шахтата е видимо замърсен и се усеща неприятна миризма.\r\nСформиран е дежурен екип на „ВиК“ ЕАД - Бургас. Шахтата е отпушена и аварията е отстранена. Преустановено е преливането на непречистени отпадъчни битово фекални води от нея. На кмета на община Приморско е дадено предписание незабавно да се извърши почистване на констатирания замърсен участък и да се уведоми РИОСВ Бургас.", "date": "2017.08.14", "title": "Бургас: РИОСВ проверява сигнал за мъртва риба в река Караагач"}
{"url": "http://www.focus-news.net/news/2017/08/14/2425632/sport-kristiano-ronaldo-e-otstranen-ot-pet-macha.html", "text": "Нападателят на Реал Мадрид Кристиано Роналдо е дисквалифициран от пет мача заради проявената от него агресия по време на срещата с Барселона за Суперкупата на Испания, предава BBC. \r\nПортугалецът ще пропусне един мач заради получените два жълти картона. Освен това той няма да участва в още четири мача, тъй като бутна в гръб съдията Рикардо де Бургос. \r\n32-годишният футболист има 10 дни, за да обжалва решението. \r\nТой все пак ще може да участва в мачовете от Шампионска лига, но в Испания няма да играе до 20 септември, когато Реал Мадрид ще се изправи срещу Реал Бетис.", "date": "2017.08.14", "title": "Спорт: Кристиано Роналдо е отстранен от пет мача"}
{"url": "http://www.focus-news.net/news/2017/08/14/2425633/api-vazstanoveno-e-dvizhenieto-v-dvete-lenti-na-pat-i-5-kardzhali-momchilgrad-v-uchastaka-kvartal-gledka-v-kardzhali-selo-gluhar.html", "text": "Възстановено е движението в двете ленти на път I-5 Кърджали - Момчилград, в участъка квартал \"Гледка\" в Кърджали - село Глухар. Това съобщиха от пресцентъра на Агенция \"Пътна инфраструктура\".", "date": "2017.08.14", "title": "АПИ: Възстановено е движението в двете ленти на път I-5 Кърджали - Момчилград, в участъка квартал \"Гледка\" в Кърджали - село Глухар"}
{"url": "http://www.focus-news.net/news/2017/08/14/2425634/negovo-sveteyshestvo-balgarskiyat-patriarh-neofit-shte-oglavi-praznichnata-sv-liturgiya-po-povod-hramoviya-praznik-v-troyanskiya-manastir-uspenie-bogorodichno.html", "text": "Негово Светейшество Българският патриарх Неофит ще оглави празничната св. Литургия по повод храмовия празник в Троянския манастир \"Успение Богородично\". Това съобщиха от пресцентъра на Св. Синод на БПЦ. В навечерието на празника, от 18.00 часа тази вечер ще бъде отслужено вечерно богослужение, по време на което ще бъде изпълнено последованието \"Опело Богородично\".\r\nНа 15 август богослужението в съборния манастирски храм ще започне в 7.30 часа с празнична полунощница. По време на утринното богослужение ще бъде изнесена Богородичната плащаница и с нея ще бъде извършена традиционната лития. В 9.00 часа празничната литургия ще възглави Негово Светейшество Българският патриарх Неофит, с когото ще съслужат архиереи на БПЦ.\r\nСлед богослужбата в храма, към 11.00 часа чудотворната икона \"Пресвета Богородица - Троеручица\" ще бъде свалена от проскинитария и поставена в специална носилка, за да бъде извършено литийно шествие към могилата с параклиса, където е станало първото чудо прославило светата икона и където ще бъде извършен водосвет.\r\nНа Успение Богородично е посветен и вторият по големина български манастир - Бачковския, който също отбелязва храмовия си празник в този ден, както и много други грамове и манастири в България. Празнични богослужения ще бъдат отслужени във всички храмове на Българската православна църква.\r\nСпоред църковното предание веднъж, по време на пламенна молитва по-скоро да бъде освободена от тялото си, пред Пресвета Богородица застанал Архангел Гавриил и ѝ известил Волята Божия за Нейното успение (заспиване), което трябвало да стане след три дни. Когато дошло време, апостолите вдигнали одъра и с песнопения го понесли през град Йерусалим в близкото село Гетсимания. Всички вярващи вървели подир пречистото тяло, над което се носел сияещ кръгъл облак, който озарявал цялото шествие, и ангелското пение се сливало с гласовете на вярващите. Апостолите погребали тялото в пещерата при Гетсимания и затворили с камък входа ѝ. В продължение на три дни те се молили непрестанно при гробницата и през всичкото време над това място пеели ангели.\r\nНа третия ден след успението на св. Богородица пристигнал ап. Тома. Той много се огорчил, че пристигнал твърде късно и не заварил жива пресвета Богородица. В желанието си да го утешат апостолите му предложили да отвалят камъка от гроба, за да може да се поклони на пречистото тяло. Но когато влезли в пещерата, видели, че е празна и че на мястото, гдето било положено тялото на Божията Майка, останала само плащаницата, с която я били покрили.\r\nПо-късно над пещерата, където било положено тялото на Божията Майка, издигнали църква и оттогава започнали тържествено да празнуват Успението на Божията Майка. Тоя празник е един от дванадесетте велики  празници. Установен е от Апостолите. Разказите за чудесното възнасяне в плът на Божията Майка на небето се споменават от блаж. Августин и блаж. Йероним, а Иерусалимският патриарх Ювеналий (420-458) утвърждава пред император Маркиан достоверността на тези разкази. \r\nОт далечни времена празникът се предшества от пост, който съединява в себе си два древни поста: някога едни християни са постили преди празника Преображение Господне (6 август), а други - преди Успение на Пресветата Богородица (15 август). Константинополският събор, свикан през XII век определя, всички християни да спазват Успенски пост - от първи до петнадесети август.", "date": "2017.08.14", "title": "Негово Светейшество Българският патриарх Неофит ще оглави празничната св. Литургия по повод храмовия празник в Троянския манастир \"Успение Богородично\""}
{"url": "http://www.focus-news.net/news/2017/08/14/2425635/afp-broyat-na-zaginalite-pri-navodneniyata-v-siera-leone-dostigna-312-dushi.html", "text": "В понеделник следобед броят на загиналите при наводненията в столицата на Сиера Леоне, Фрийтаун, достигна 312 души, съобщиха от Червения кръст, предава AFP. \r\nЗаради проливните дъждове в региона жилищни сгради изчезват под прииждащите води и калните свлачища. От Червения кръст отбелязаха, че е възможно броят на загиналите да продължи да се увеличава. Мария Динкова", "date": "2017.08.14", "title": "AFP: Броят на загиналите при наводненията в Сиера Леоне достигна 312 души"}
{"url": "http://www.focus-news.net/news/2017/08/14/2425636/stara-zagora-sas-zvan-na-kambanite-v-hram-uspenie-bogorodichno-v-kazanlak-byaha-posreshtnati-chastitsa-ot-moshtite-na-sv-nikolay-mirlikiyski-chudotvorets-i-ikonata-na-svetetsa.html", "text": "Със звън на камбаните в храм „Успение Богородично“ в Казанлък бяха посрещнати частица от мощите на Св. Николай Мирликийски Чудотворец и иконата на светеца, съхранявани в едноименния храм в Стара Загора, предаде кореспондент на Радио „Фокус“. Процесията бе посрещната от духовенството и стотици жители на Казанлък. С Литийно шествие, което тръгна от площад „Севтополис\" и премина по бул. „Александър Батенберг” и улиците „Йордан Стателов” и „Пейо Яворов”, мощите бяха пренесени в храм „Успение Богородично“ по повод празника на храма, където бяха отслужени бдение и опелото на Света Богородиц. В шествието се включиха кметът на Община Казанлък Галина Стоянова и началникът на кабинета на кмета Сребра Касева. \r\nХрамът ще бъде отворен за хората, които желаят да се поклонят пред светинята до полунощ.\r\nН 15 август, от 9.00 часа, в храм „Успение Богородично“ в Казанлък ще бъде отслужена  Божествена света Литургия, оглавена от Негово високопреосвещенство Старозагорския митрополит Киприан. Светите мощи и иконата ще бдат върнати обратно в Стара Загора на 15 август и от 16.30 часа ще бъдат изложени за поклонение в храм „Св. Николай Мирликийски Чудотворец\" – Стара Загора.\r\nСъбитието се организира от Епархийското ръководство на Старозагорската митрополия, като целта е да бъде още по-величествено честването на Богородичния празник в Казанлък.\r\nСлавяна ГАЙДАРОВА", "date": "2017.08.14", "title": "Стара Загора: Със звън на камбаните в храм „Успение Богородично“ в Казанлък бяха посрещнати частица от мощите на Св. Николай Мирликийски Чудотворец и иконата на светеца"}
{"url": "http://www.focus-news.net/news/2017/08/14/2425637/benovska-pita-kiril-dobrev-ot-bsp-pokanena-li-e-korneliya-ninova-za-sreshtata-s-emanyuel-makron-otgovarya-denitsa-zlateva-kuche-pazach-po-vanshnata-politika-spored-kiril-dobrev.html", "text": "\"Фокус\" публикува част от въпросите на журналиста Илиана Беновска към представители на БСП по време на пресконференция на партията, изпратени от екипа й:  Илиана Беновска: Много Ви благодаря. Много сте любезен г-н Добрев. Кажете ми, г-жа Нинова поканена ли е на срещата между Румен Радев, Бойко Борисов и Еманюел Макрон в Евксиноград на 25-и август? Кирил Добрев: Беновска, „куче пазач“ по международните въпроси е Деница Златева.\r\nДеница Златева: Доколкото ми е известно това е официално държавно посещение на президента на Република Франция по покана на държавния глава на Република България г-н Радев и на тези срещи присъстват държавният глава, съответно има среща планирана и с министър- председателя. Няма планирани срещи с ръководители на ПГ, или народни представители от специализирани комисии. В този смисъл нито един от нашите народни представители, председател или член на ръководството на ПГ няма да участва в тези срещи, все пак има държавен протокол. Илиана Беновска: Това не е ли знак, че не се цени опозицията? Макрон е от друго поколение политици и знаете, че неговата ориентация е по-скоро Ваша отколкото дясна. Деница Златева: Макрон нито е наш, нито е десен, ако трябва да го поставим в политическото пространство, но не съм съгласна с този извод. Както казвам, това е официално държавно посещение и бих Ви дала веднага друг пример. Когато премиерът на Република Македония беше тук, г-н Заев, по покана на премиера г-н Борисов в София и като премиер, който ние като партия многократно сме помагали в годините, когато СДС беше опозиция, той поиска и организирахме среща между него и ръководството на БСП така, че не можем да говорим за някакви изолации, неуважение- има си държавен протокол, той се спазва. Винаги, когато премиер, министър или комисар от нашето политическо семейство е в България се организират срещи и с представители на ръководството на БСП- това е практика и традиция, която следваме.", "date": "2017.08.14", "title": "Беновска пита Кирил Добрев от БСП: Поканена ли е Корнелия Нинова за срещата с Еманюел Макрон. Отговаря Деница Златева, “куче – пазач“ по външната политика, според Кирил Добрев"}
{"url": "http://www.focus-news.net/news/2017/08/14/2425638/mvr-zadarzhana-e-20-godishnata-mayka-na-otkritoto-martvo-bebe-v-pernik.html", "text": "След проведени действия по разследването, криминалисти на ОДМВР – Перник установиха и задържаха 20–годишната майка на откритото мъртво бебе. Това съобщиха от пресцентъра на МВР. Жената е от Перник. За съпричастност към престъпното деяние се проверява и друго лице. \r\nСигналът за намерено тяло на новородено бе подаден снощи, около 19.50 часа, в района на кв. “Тева“ в Перник. На място бе извършен оглед, тялото на бебето бе откарано в Съдебна медицина – Перник за аутопсия. По случая е образувано досъдебно производството, като работата по него продължава под надзора на прокуратурата в града.", "date": "2017.08.14", "title": "МВР: Задържана е 20-годишната майка на откритото мъртво бебе в Перник"}
{"url": "http://www.focus-news.net/news/2017/08/14/2425639/benovska-pita-kiril-dobrev-ot-bsp-shte-stanete-li-predsedatel-ili-shte-badete-samo-kuche-pazach-na-korneliya-ninovai-nasrochihte-li-kongres-na-bspi.html", "text": "\"Фокус\" публикува част от въпросите на журналиста Илиана Беновска към представители на БСП по време на пресконференция на партията, изпратени от екипа й:  Кирил Добрев: Въпроси. Беновска абонирана ли е все да е първа?Илиана Беновска: Аз съм от тези, които взимат първото място на състезанията. Да видим дали Вие, г-н Добрев, можете да го вземете? Понеже ме закачихте, да Ви попитам любимия си въпрос- насрочихте ли конгрес на БСП и можете ли Вие да станете председател, или ще бъдете засега само „кучето пазач“ на мястото на Корнелия Нинова, докато тя е в САЩ? Кирил Добрев: Според мен, летните месеци се отразяват недобре на всички ни. На този етап водя пресконференцията, която е свързана със закона за Специална агенция „Антикорупция“ и отговаряме само на тези въпроси. Вътрешнопартийната тема към момента не е актуална. Конгрес на БСП предстои следващата година. Аз разбирам големите очаквания от този конгрес, тъй като ние винаги на конгреси сме взимали мъдри решения. Правили сме силни програми и платформи, след които сме печелили изборите. Надявам се конгресът, който предстои следващата година да бъде такъв. Що се отнася до лидерския въпрос, ако искате за 169-ти път ще кажа, че той не се решава вече на конгрес. Той се решава с национално гласуване от цялата партия.", "date": "2017.08.14", "title": "Беновска пита Кирил Добрев от БСП: Ще станете ли председател или ще бъдете само “куче-пазач“ на Корнелия Нинова? Насрочихте ли конгрес на БСП?"}
{"url": "http://www.focus-news.net/news/2017/08/14/2425640/ekathimerini-zaradi-gorskite-pozhari-na-ostrov-zakintos-beshe-obyaveno-izvanredno-polozhenie.html", "text": "От Гражданската защита за Гърция обявиха извънредно положение на йонийския остров Закинтос заради многобройните горски пожари, които през последните два дни се превърнаха в истинско изпитание за противопожарните служби, пише вестник Ekathimerini. \r\nТова беше съобщено след настояване на кмета на Закинтос Павлос Колокоцас.\r\nСпоред него островът е обект на нападения от страна на подпалвачи. Освен това кметът подчерта, че към момента продължават да бушуват едновременно 12 пожара.  Мария Динкова", "date": "2017.08.14", "title": "Ekathimerini: Заради горските пожари на остров Закинтос беше обявено извънредно положение"}
{"url": "http://www.focus-news.net/news/2017/08/14/2425641/gavril-lazov-nim-mezhdu-zhitelite-na-emporion-pistiros-i-tezi-na-ostrov-tasos-i-maroneya-e-imalo-aktiven-targovski-obmen.html", "text": "При проучванията на емпорион Пистирос това лято открихме фрагменти от кратери – съдове за смесване на виното с вода, което показва, че още през ранния период от възникването на търговското селище, неговите обитатели са пренасяли богато украсени съдове, които са им служили в тяхната дейност. Това каза за Радио „Фокус“ – Пазарджик ръководителят на разкопките Гаврил Лазов от НИМ. Според него жители на остров Тасос, Маронея и други Егейски градове са търгували с траките. „Това означава, че между тях е имало интензивен обмен“, коментира Лазов. Той допълни, че през тази година са открити доста керамични елементи, които трябва да бъдат реставрирани. „Правим и едно фотограметрично заснемане на обекта“, уточни Лазов. Той отбеляза, че в емпориона при предишни проучвания е открита много малка фигура от печена глина с антропоморфни черти. Много грубо направено човешко лице, в устата на което има поставена златна пластинка, която символизира сакралния характер на тази фигура. „До сега такава в тази част на Европа не е откривана. Тя е експонирана в Археологическия музей в град Септември“, уточни Лазов.\r\nВаня НИКОЛОВА", "date": "2017.08.14", "title": "Гаврил Лазов, НИМ: Между жителите на емпорион Пистирос и тези на остров Тасос и Маронея е имало активен търговски обмен"}
{"url": "http://www.focus-news.net/news/2017/08/14/2425642/benovska-pita-krum-zarkov-ot-bsp-bsp-shte-otmenyat-li-zakona-za-amnistiyata-priet-ot-stanishev-za-da-dokazhat-che-se-boryat-protiv-koruptsiyatai.html", "text": "\"Фокус\" публикува част от въпросите на журналиста Илиана Беновска към представители на БСП по време на пресконференция на партията, изпратени от екипа й:Илиана Беновска: Скъпи, г-н Зарков, ние сме дошли тук да чуем конструктивност – с какво Вашият проект за антикорупционен закон превъзхожда ГЕРБ и с какво точно ще бъде ефективен? Аз чувам само хуманитарни бележки, не чувам юридически аргументи, но може би Вашата специалност това Ви позволява, не го казвам, за да Ви обидя? Възниква въпроса – кой е този, който ще ръководи, кой е онзи неопетнения, чистия, честния, на когото цялото общество и целият парламент и всички неправителствени организации биха гласували доверие? Имате ли кандидатура? Това е първо. Второ. Казвате, че ще се назначава председателят от президента, обаче щял да се избира от онова мнозинството в парламента, такова е мнозинството в парламента. Много добре съм разбрала и всички го разбраха. Ще отмените ли преди това антикорупционния закон, който прие правителството „Станишев“, защото той е голям „препъни камък“, какъвто и сега закон да приемете- това беше законът за корупцията, за антикорупцията. Как се казваше? 2009г. го приехте месеци преди Борисов да дойде на власт и Конституционния съд не го отмени. Вие ще поискате ли в знак на показ, че сте честни и чисти и искате борба с антикорупция- отмяна на този закон? Благодаря!Крум Зарков: Той е закон за амнистията и няма абсолютно нищо общо с това, което говорим. По него има произнасяне на Конституционния съд и няма абсолютно нищо общо с това, което говорим. Илиана Беновска: Има много общо, Вие не го познавате.Крум Зарков: Да, Вие го познавате по-добре. При всички случаи аз Ви благодаря за въпроса, защото искам да добавя няколко аргумента. Ние предвиждаме, и с това нашият закон, смятам аз, е по-добър, комисията за отнемане на незаконно придобито имущество да продължи да функционира самостоятелно, да не бъде сливана в този орган. Такава между другото е препоръката на ЕК. Колкото до това дали са хуманитарни, или не и кой е този чист човек- считаме, че президентът на републиката трябва да се нагърби с тежката отговорност, да натовари със своето доверие този човек и той ясно да се заеме точно с тази дейност- не с конфликт на интереси, не с отнемане на имущество, не с каквото и да бил друго странично, а с борба с корупцията по висшите етажи на властта. Аз по-ясно не съм способен да го кажа, а пък и законът е качен на сайта, така че предполагам- който иска, ще се запознае с него в детайли.", "date": "2017.08.14", "title": "Беновска пита Крум Зарков от БСП: БСП ще отменят ли закона за амнистията приет от Станишев, за да докажат, че се борят против корупцията?"}
{"url": "http://www.focus-news.net/news/2017/08/14/2425643/tass-rusiya-i-iran-shte-prodalzhat-da-koordinirat-usiliyata-si-za-razreshavane-na-situatsiyata-v-siriya.html", "text": "Президентите на Русия и Иран: Владимир Путин и Хасан Роухани, проведоха телефонен разговор и потвърдиха, че двете страни ще продължат да координират усилията си за Сирия, предава ТАСС. \r\n„Обсъдено беше развитието на двустранното сътрудничество, включително реализирането на съвместни проекти в сферата на петрола и газта, на електроенергията и транспорта, а също така някои международни въпроси“, съобщиха в понеделник от пресслужбата на Кремъл. \r\nРуските власти допълниха, че „при обменянето на мнения за ситуацията в Сирия е била потвърдена заинтересоваността на двете държави за продължаване на координирането на съвместните усилия, насочени към разрешаване на кризата“. \r\nРазговорът е бил проведен по инициатива на иранската страна.  Мария Динкова", "date": "2017.08.14", "title": "ТАСС: Русия и Иран ще продължат да координират усилията си за разрешаване на ситуацията в Сирия"}
{"url": "http://www.focus-news.net/news/2017/08/14/2425644/plovdiv-institutsiite-obedinyavat-usiliyata-si-i-sformirat-ekipi-za-sabirane-na-detsata-koito-ne-sa-obhvanati-ot-obrazovatelnata-sistema.html", "text": "Институциите в страната обединяват усилията си и сформират екипи, които да събират децата, които още не са обхванати за училище. Това съобщи за Радио „Фокус” - Пловдив Иванка Киркова, началник на Регионалното управление по образование в Пловдив. Новият подход ще бъде въведен съгласно решение на МС. До утре всички институции трябва да представят участниците в комисиите. Те ще се състоят от всякакъв род специалисти – учители, здравни медиатори, психолози и др. Срокът за сформиране на екипите изтича на 18 август. Подходът ще се прилага на национално ниво. Приоритет на комисиите, които тръгват по домовете, ще бъдат 5-6 и 7-годишните ученици.\r\n„За територията на Пловдивска област ще бъдат сформирани общо 23 екипа, като 13 от тях са за общините и 6 – за районите в Пловдив”, посочи Киркова. По този начин всеки от екипа, съгласно правомощията и задълженията си, ще може да подхожда диференцирано към решаването на всеки конкретен случай. „От много години насам осъзнаваме необходимостта, че към всяко дете трябва да се подхожда индивидуално, в детайли трябва да се съобразяваме със съдбата му, защото зад проблемите обикновено стоят съдби на неговото семейство”, каза Киркова. По думите ѝ за първи път институциите единно ще решават проблемите, няма предишен опит в това отношение. Контролът над целия процес ще се извършва от областния управител, който ще подпомага и координацията. „Оптимист съм, ефектът лесно може да се измери. Всяко обхванато дете за нас ще бъде успех”, каза Киркова. Тя добави, че за по-големи общини, като Асеновград, например, екипът ще бъде по-голям, той ще се разделя на под екипи с цел мобилност. Целта е комисията никога да не спре да функционира, независимо от ангажиментите на отделните и членове.\r\nИванка Киркова припомни, че в Пловдив вече се въвежда и информационна онлайн платформа, която ще бъде пилотна за цялата страна. Текат тестове и ако те издържат, ще се въведе такава в цялата страна. Тя ще бъде жива и работеща, вътре в нея всеки един член на екипа във всеки един момент ще дава отчет какво е свършено по обхващането на децата в училище, за да знае колегата му какво още трябва да се свърши.\r\nВсе още се очакват окончателните данни за броя на необхванатите в училище деца за Пловдив и областта. „До края на седмицата ще имаме такива данни на национално ниво. Но те със сигурност ще претърпя промяна след стартирането на учебната година, тъй като има движение в тази посока непрекъснато”, каза още Иванка Киркова. По думите ѝ прогнозните резултати са, че децата никак не са малко. Средният процент на отпадащите от училище за страната е около 12 - 13%.\r\nЦветана ТОНЧЕВА", "date": "2017.08.14", "title": "Пловдив: Институциите обединяват усилията си и сформират екипи за събиране на децата, които не са обхванати от образователната система"}
{"url": "http://www.focus-news.net/news/2017/08/14/2425645/pregled-na-mezhdunarodnite-novini-do-18-chasa-agentsiya-fokus.html", "text": "Президентът Реджеп Тайип Ердоган се стреми към разработването на атомна бомба в Турция, пише британският вестник The Daily Express, като се позовава на предупрежденията на критично настроения към режима в Анкарта турски журналист Абдула Бозкурт.\r\nНа фона на ескалиращото напрежение между САЩ и Северна Корея, се оказа, че Турция може би се опитва да подсили защитата си, тъй като отношенията с Европейския съюз се влошават. \r\nВ тревожна констатация експертът твърди, че Турция е следващата страна, която иска да разшири арсенала си, като включи в него атомни бомби.\r\nВъпреки че Турция има втората по големина армия на НАТО, а президентът Реджеп Тайип Ердоган е главнокомандващ на над 40 000 хил. войници, журналистът твърди, че Анкара има „таен план за придобиване на оръжия за масово унищожение - включително атомна бомба за възпиране\".\r\nВлиятелни съветници, близки до президента, и група от служители в правителствения вътрешен кръг са обсъдили придобиването на подобен тип оръжие, уверява журналистът, припомняйки за проведени неотдавна среща с представители на Русия и Япония. \r\nБозкурт твърди, че разговорите са били фокусирани върху изграждането на две атомни електроцентрали в Турция. \r\nСтраховете му изглежда са подкрепени от турския експерт Айкън Ердемир, член на американска фондация за защита на демокрацията.  Ердемир, бивш депутат от турския парламент, заяви: „Ердоган има силно желание да превърне Турция в ядрена сила, но няма капацитет за това\".\r\n*** Върховният съд на Босна и Херцеговина отмени мярката \"забрана за пътуване зад граница\" на осъдените членове на движението на уахабитите Мирза Капич и Самир Хаджалич.\r\nИзданието припомня, че двамата ислямисти са били задържани за изграждане на уахабитска мрежа и за пропаганда на радикален ислям по делото \"Дамаск\" през 2014 г., и са били осъдени ефективно преди два месеца, като Капич е получил присъда от 1 година и 10 месеца затвора, а Хаджалич - 1 година затвор.\r\nСпоред потвърдена информация Мирза Капич вече излежава присъдата си.\r\n*** Горският пожар, който избухна в неделя близо до град Каламос, на около 45 км североизточно от гръцката столица Атина, се разпространи в понеделник на юг към град Варнавас.\r\nХеликоптери и самолети са задействани за подпомагане на пожарникарите, които се опитват да установят контрол над пламъците и да предотвратят унищожаването на вили, разпръснати в гористите местности и използвани предимно за отдих.\r\nПожарът, който бушува в горите, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. \r\nМестните власти информираха, че са поискали да бъдат изпратени повече въздухоплавателни средства в района, които да се включат в потушаването на пламъците. \r\nОбщо 150 пожарникари работят на място от ранните часове в понеделник, подпомагани от доброволци. \r\nСтотици жители в Каламос напуснаха домовете си и прекараха нощта в близост до плажа. Повече от дузина къщи са повредени от пожара, но няма данни за пострадали или загинали. \r\nОгънят бушува на една от най-популярните дестинации за почивка, разположена на едва около 45 км североизточно от Атина.\r\n*** Държавният глава на Франция Еманюел Макрон осъди нападението срещу турски ресторант в столицата на Буркина Фасо, описвайки го като „терористична атака“.\r\nВ изявление Макрон даде висока оценка на „ефективната мобилизация“ на силите за сигурност на африканската страна при справяне с атаката, в резултат на която загинаха 18 души, сред които най-малко трима френски граждани.\r\n*** В германския град Нойщат край Дрезден пиян турист от Съединените американски щати си навлече гнева на мъж, след като многократно е отправял нацистки поздрави. \r\nПолицията даде публичност на инцидента, при който 41-годишният американец е получил леки наранявания, уточняйки, че както туристът, така и нападателят ще бъдат подведени под отговорност. При проверката е установено, че американецът е имал 2,76 промила алкохол в кръвта. \r\nСамоличността на лицето, нанесло побой над американеца, не се разкрива. Срещу него е образувано наказателно производство за нанасяне на телесна повреда.\r\n*** От Гражданската защита за Гърция обявиха извънредно положение на йонийския остров Закинтос заради многобройните горски пожари, които през последните два дни се превърнаха в истинско изпитание за противопожарните служби.\r\nТова беше съобщено след настояване на кмета на Закинтос Павлос Колокоцас.\r\nСпоред него островът е обект на нападения от страна на подпалвачи. Освен това кметът подчерта, че към момента продължават да бушуват едновременно 12 пожара.\r\n*** Президентите на Русия и Иран: Владимир Путин и Хасан Роухани, проведоха телефонен разговор и потвърдиха, че двете страни ще продължат да координират усилията си за Сирия.\r\n„Обсъдено беше развитието на двустранното сътрудничество, включително реализирането на съвместни проекти в сферата на петрола и газта, на електроенергията и транспорта, а също така някои международни въпроси“, съобщиха в понеделник от пресслужбата на Кремъл. \r\nРуските власти допълниха, че „при обменянето на мнения за ситуацията в Сирия е била потвърдена заинтересоваността на двете държави за продължаване на координирането на съвместните усилия, насочени към разрешаване на кризата“. \r\nРазговорът е бил проведен по инициатива на иранската страна.\r\n*** В понеделник 12 цивилни са загинали, а четирима други са пострадали при избухването на крайпътна бомба в южната част на Йемен.\r\n„Бомбата беше поставена на пътя в област Каатаба, в провинция Далех, и удари цивилен автомобил“, вместо превозното средство на силите за сигурност, съобщи анонимен източник. \r\nПровинция Далех се намира под контрола на правителствените сили.\r\n*** В понеделник следобед броят на загиналите при наводненията в столицата на Сиера Леоне, Фрийтаун, достигна 312 души, съобщиха от Червения кръст. \r\nЗаради проливните дъждове в региона жилищни сгради изчезват под прииждащите води и калните свлачища. От Червения кръст отбелязаха, че е възможно броят на загиналите да продължи да се увеличава.", "date": "2017.08.14", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/14/2425646/abc-news-edin-ot-zaginalite-pri-napadenieto-v-burkina-faso-e-frenski-grazhdanin.html", "text": "Френското Министерство на външните работи съобщи, че сред загиналите при нападението срещу турския ресторант в столицата на Буркина Фасо има един  френски гражданин, предава ABC News. \r\nОт ведомството не  уточниха допълнителни подробности за жертвата, но отбелязаха, че властите поддържат връзка със семейството на загиналия, „за да помогнат в тези болезнени моменти“. \r\nОсвен това френските власти допълниха, че министърът на външните работи Жан-Ив ле Дриан е провел телефонен разговор със своя колега от Буркина Фасо Алфа Бaри.  Мария Динкова", "date": "2017.08.14", "title": "ABC News: Един от загиналите при нападението в Буркина Фасо е френски гражданин"}
{"url": "http://www.focus-news.net/news/2017/08/14/2425647/dha-abdullah-gyul-nyama-da-uchastva-v-tarzhestvoto-po-povod-godishninata-ot-sazdavaneto-na-upravlyavashtata-partiya-v-turtsiya.html", "text": "Бившият турски президент Абдуллах Гюл няма да вземе участие в днешното тържествено отбелязване на годишнината от създаването на управляващата Партия на справедливостта и развитието (ПСР) през 2001 година, предаде информационната агенция Догу хабер ажансъ (ДХА).  Това съобщи лично зам.-генералният председател и говорител на ПСР Махир Юнал след днешното заседание на Централния изпълнителен и ръководен комитет (ЦИРК). По думите му на Абдуллах Гюл е била изпратена официална покана. Отделно от това, лично президентът и генерален председател на ПСР Реджеп Тайип Ердоган лично е разговарял с него и също го е поканил. Бившият 11-ти турски президент обаче се извинил, че няма да присъства.\r\nБившият премиер Ахмет Давутоглу е бил поканен от говорителя на ПСР Махир Юнал и е потвърдил присъствието си. На поканите за участие в тържественото събрание са се отзовали също и бившите председатели на Меджлиса – Бюлент Арънч, Кьоксал Топтан, Джемил Чичек и Мехмет Али Шахин, посочва още ДХА. Георги Димов", "date": "2017.08.14", "title": "ДХА: Абдуллах Гюл няма да участва в тържеството по повод годишнината от създаването на управляващата партия в Турция"}
{"url": "http://www.focus-news.net/news/2017/08/14/2425648/kmetat-na-kavarna-nina-stavreva-iskame-nezabavni-deystviya-za-adekvatno-upravlenie-natura-2000-i-zashtitenite-zoni-koeto-da-se-izvarshva-na-mestno-nivo.html", "text": "Искаме незабавни действия за адекватно управление на цялата мрежа „Натура 2000“ и защитените зони, което да се извършва на местно ниво. Това каза кметът на Община Каварна Нина Ставрева в интервю за Агенция „Фокус“ за казуса „Калиакра“. По думите й в това управление е необходимо ролята на собствениците и ползвателите на земи да бъде ясно регламентирана чрез тяхното пряко участие в цялостния процес на разработване изпълнението на планове за управление. „Същинският проблем и истинските забрани и рестриктивни мерки са в плана за управление на трите зони – „Калиакра“, „Комплекс Калиакра“ и „Белите скали“. „Натура 2000“ е продукт и обществото трябва да плаща за него. Докато в този процес не се включат местните общности и не бъдат отчетени техните интереси, той е обречен на провал. Не може с едни очертания, правени неясно как, къде и кога, да се затрива цял регион в социално-икономическо отношение“, заяви тя. По отношение на картирането, Ставрева поясни, че то не може да се случи реално по-рано от следващата пролет. „Лятото вече е в своя край и реално ново картиране може да има през март 2018 г.“, каза Ставрева. По думите й още в началото на разговорите ни с министърът на околната среда и водите Нено Димов, той  е казал, че това е един труден и дълъг процес, но не е невъзможен. „Създаването на този интегриран план за управление е отнел на екипа време около две години и половина. Ако е необходимо и това време ще използваме, но решението на този проблем трябва да  бъде намерено“, допълни Ставрева. \r\nДеница КИТАНОВА", "date": "2017.08.14", "title": "Кметът на Каварна Нина Ставрева: Искаме незабавни действия за адекватно управление „Натура 2000“ и защитените зони, което да се извършва на местно ниво"}
{"url": "http://www.focus-news.net/news/2017/08/14/2425649/sport-serena-uilyams-oglavi-klasatsiyata-na-spisanie-forbes-za-nay-visokoplatenite-sportistki-v-sveta.html", "text": "Американската тенисистка Серена Уилямс оглави класацията на списание Forbes за най-високоплатените спортистки в света. За текущата година тя е спечелила 27 млн. долара. \r\nВторо място заема немската тенисистка Анджелик Кербер. На трето място се нарежда автомобилната състезателка Даника Патрик.\r\nРуската тенисистка Мария Шарапова за първи път от 2005 г. не влезе в класацията на списанието. След дисквалификация й заради нарушаване на антидопинговите правила нейните доходи се понижиха почти седем пъти от 21,9 млн. долара на 3 млн. долара.", "date": "2017.08.14", "title": "Спорт: Серена Уилямс оглави класацията на списание Forbes за най-високоплатените спортистки в света"}
{"url": "http://www.focus-news.net/news/2017/08/14/2425650/predstoyashti-sabitiya-v-stranata-za-15-avgust-agentsiya-fokus.html", "text": "***\r\nОт 11.00 часа в сградата на Министерството на енергетиката, министърът на енергетиката Теменужка Петкова ще представи приоритетите от програмата за управление на правителството на Република България за периода 2017-2021 г. в енергийния сектор.\r\n***\r\nВ 14.00 часа в сградата на Министерство на здравеопазването, министърът на здравеопазването проф. Николай Петров ще даде пресконференция, на която ще представи приоритетите на правителството в сектор „Здравеопазване“.\r\n***\r\nОт 11.00 часа 11 състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г., Тодор Й. и Ивайло П., обвинени в образуване и ръководене на организирана престъпна група. \r\n***\r\nОт 12.00 часа пред Паметника на медицинските чинове, загинали във войните (в градинката пред ВМА) с 1-минутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот.\r\n***\r\nОт 13.15 часа на Летище София, Терминал 2, ще се състои фолклорен флашмоб, организиран от екипа на най-големия форум за българи с опит в чужбина „Кариера в България. Защо не?“.\r\n***\r\n60 българчета и русначета, които участваха в гребен поход за 140 г. от боевете на Шипка, ще посетят столичния храм „Св. Александър Невски”, след което ще имат среща с кмета на София Йорданка Фандъкова и учебно гребане на язовир „Искър”.\r\n***\r\nОт 12.00 часа в Бачковския манастир „Успение богородично“ ще бъде осветен курбанът, който по традиция манастирското братство дарява на всички християни споделили празника.\r\n***\r\n От 18.00 часа в манастира ще се отслужи Велика вечeрня\r\n***\r\nОт 11.30 часа в зала № 5 на община Благоевград ще се проведе теглене на жребий за определяне на срещите в V Международен детски футболен турнир „Купите на Община Благоевград\". \r\n***\r\nОт 11.00 часа в Община Бургас ще се проведе официалната пресконференция по повод XVII издание на международната регата „Кор Кароли“.\r\n***\r\nТуристически комплекс \"Остров Света Анастасия\" ще отбележи своя празник за четвърта поредна година. \r\n***\r\nОт 08.30 часа в манастир „Света Богородица'' със света литургия ще бъде поставено начало на празника на селото. \r\n***\r\nОт 10.00 часа в читалня на библиотека при НЧ „Развитие 1869“ ще се проведе четене на приказки и разказване на любима история.\r\n***\r\nОт 10.00 часа в Регионална библиотека „Дора Габе“ - Интерактивна зала ще се състои четене на любими произведения от Дора Габе по повод 129 години от нейното рождение.\r\n***\r\nОт 11.00 часа в Младежкия център в град Гълъбово ЕЙ И ЕС България и Община Гълъбово ще подпишат договор за съвместно сътрудничество.\r\n***\r\nОт 18.00 часа ще се състои официално закриване на фестивала на старинната музика „Stravaganza“ и заключителен концерт на участниците в майсторски клас за оперни певци на маестро Михаил Ангелов „Шедьоври на световното оперно изкуство“ ХГ „Христо Градечлиев“.\r\n***\r\nПразник на калоферската дантела ще се проведе в Калофер. Програмата започва в 09.00 часа с празничната литургия в храм „Успение на Пресвета Богородица“. Официалното откриване на празника ще се състои от 10.30 часа. От 12.00 часа ще бъде открита изложбата „Под купола на небето, в сянката на цветовете“ на художника Илия Янакиев.\r\n***\r\nОт 10.00 часа на площада пред къщата-музей „Васил Левски“, заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват в тържествената церемония по изпращане на 34-ия контингент от Българската армия за участие в мисията на НАТО в Афганистан „Решителна подкрепа”.\r\n***\r\nОт 10.00 часа в Несебър ще се състои традиционния плувен маратон, посветен на празника на града. \r\n*** \r\nВ 9.00 часа с Архиерейска света литургия, отслужена от Константийския епископ Яков ще започне отбелязването на храмовия празник на най-голямата църква в Пазарджик – „Успение Богородично“.\r\n***\r\nОт 17.30 часа в Арт център Плевен Община Плевен и Регионален военноисторически музей – Плевен откриват изложбата „140 години Плевенска епопея 1877 г.”\r\n***\r\nОт 20.00 часа в читалище „Просвета 1888“ ще започне международният фестивал „Кинопроба“.\r\n***\r\nОт 11.00 часа на площад „Централен” ще бъде открита изнесена изложба на Регионален исторически музей – Пловдив, посветена на 125 години от провеждането на Първото българско земеделско – промишлено изложение. \r\n***\r\nОт 18.00 часа в зала „Източна Румелия” на Регионален исторически музей – Пловдив пл. Съединение 1 ще се състои предпремиера на филма за Ваня Велкова „Нежна сила“\r\n***\r\nОт 9.00 часа в църквата „Успение Богородично“ ще се проведе празнично богослужение и благословена трапеза.\r\n***\r\nОт 12.30 часа в центъра на село Широка лъка ще се състои Народно веселие с оркестър „Млади тракийци“ и гости гайдарите от ансамбъл „Манол Радичев“ – с. Гела.\r\n***\r\nВ Детски отдел на библиотека „Родина“ ще се проведе програма за лятна работа с деца.\r\n***\r\nОт 09.00 часа  в храм „Успение Богородично“  ще има тържествена света литургия, отслужена от двамата отци Станимир и Димитър, след която ще бъде раздаден благословен курбан за здраве.", "date": "2017.08.14", "title": "Предстоящи събития в страната за 15 август (Агенция „Фокус”)"}
{"url": "http://www.focus-news.net/news/2017/08/14/2425651/varna-32-godishen-motorist-e-zaginal-na-myasto-sled-kato-e-izgubil-kontrol-nad-prevoznoto-sredstvo-i-se-e-blasnal-v-darvo.html", "text": "32-годишен моторист от Белослав е загинал на място след като е изгубил контрол над превозното средство, излязъл е от пътя и се е блъснал в дърво. Това съобщиха за Агенция „Фокус“ от ОДМВР-Варна. Инцидентът е станал на кръговото кръстовище на ул. „Девня” и ул. „Ралица”. Сигналът за инцидента е постъпил около 16.00 часа. По случая е образувано досъдебно производство. Изясняват се обстоятелствата по случая.\r\nБиляна ИВАНОВА", "date": "2017.08.14", "title": "Варна: 32-годишен моторист е загинал на място след като е изгубил контрол над превозното средство и се е блъснал в дърво"}
{"url": "http://www.focus-news.net/news/2017/08/14/2425652/kiril-dobrev-bsp-bsp-predlaga-antikoruptsionniyat-organ-da-ima-razsledvashti-funktsii.html", "text": "БСП предлага антикорупционният орган да има разследващи функции. Това коментира пред Радио „Фокус“ зам. – председателят на БСП Кирил Добрев по повод предложения от партията законопроект за борба с корупцията. По думите му това е чакан закон, както от европейското, така и от нашето общество: „БСП предлагат не административен, а разследващ орган, в който да влизат само хора, които разбират от това. И това е специализираната дирекция в ДАНС, както и звеното в Сметната палата, което следи политиците и техните декларации. На проверка ще подлежат всички публични фигури, подаващи такива декларации. Специалната агенция има право да се самосезира и да извършва разследване. Ако ГЕРБ ще събира информация и предава поредните справки за проверка в прокуратурата, то предлаганият от нас законопроект е съвсем  фундаментално различен. Ние предлагаме тази агенция да има разследващи функции“, коментира Кирил Добрев. По думите му  този законопроект и закон е много важен за България: „Затова да сложим край на прехода, затова страната ни да изглежда, като една наистина европейска държава. Призовавам всички организации, заинтересовани страни да вземат отношение по тези два представени законопроекта, защото тук говорим за борба с корупцията, която е най-големият бич на обществото. Ние предлагаме фундаментално различен законопроект, ако ГЕРБ искат да създадат поредния административен орган или поредната администрация, пълна с чиновници, която ще се бори с корупцията – тя събира механично, досега действащи институции, чиято ефективност в изключително спорна“, коментира още зам.–председателят на БСП. \r\nТой уточни, ПП ГЕРБ предлага ръководството на тази институция да се избира от парламента с обикновено мнозинство, докато за БСП е важно тази агенция да бъде далеч от влиянието на политиците.", "date": "2017.08.14", "title": "Кирил Добрев, БСП: БСП предлага антикорупционният орган да има разследващи функции"}
{"url": "http://www.focus-news.net/news/2017/08/14/2425653/afp-osem-chuzhdentsi-sa-zaginali-pri-napadenieto-v-burkina-faso.html", "text": "При „терористичното“ нападение срещу турския ресторант в Буркина Фасо са загинали осем чуждестранни граждани, съобщи в понеделник министърът на външните работи на страната Алфа Бари, предава AFP. \r\nСред  убитите чужденци има граждани на Франция, Канада, Сенегал, Нигер, Ливан, Турция и Кувейт. Министърът обаче допълни, че три от жертвите все още не са идентифицирани.  Мария Динкова", "date": "2017.08.14", "title": "AFP: Осем чужденци са загинали при нападението в Буркина Фасо"}
{"url": "http://www.focus-news.net/news/2017/08/14/2425654/dha-nay-malko-7-zaginali-i-11-raneni-pri-zhestok-paten-intsident-v-iztochna-turtsiya.html", "text": "Превозвана на ТИР тежка пътна машина се стовари на пътя върху пътнически микробус в източната турска провинция Агръ, предаде информационната агенция Догу хабер ажансъ (ДХА).  По първоначални данни загиналите на място са най-малко 9 души, а ранените – 11, от които трима – тежко. Тежкият инцидент е станал днес към 16.20 часа. Очевидци разказват, че ТИР-ът се е движел твърде бързо и на завой пътната машина се е плъзнала и стоварила върху микробуса. Той е смачкан и изравнен до колелата, а загиналите са буквално разкъсани на части. След касапницата на пътя водачът на ТИР-а е избягал и в момента се издирва, посочва още ДХА. Георги Димов", "date": "2017.08.14", "title": "ДХА: Най-малко 7 загинали и 11 ранени при жесток пътен инцидент в Източна Турция"}
{"url": "http://www.focus-news.net/news/2017/08/14/2425655/sofiya-vavezhda-se-organizatsiya-na-dvizhenieto-po-ulyosif-shtrosmayer.html", "text": "От 00.00 часа на 15.08.2017г. до 25.08.2017г. се забранява влизането на пътни превозни средства в двете посоки през жп прелеза на ул.“Йосиф Щросмайер“ и ул.“Кукуш“. Това съобщиха от пресцентъра на Столична община. \r\nЗа същия период се променя временно маршрутът на автобусна линия №82 – в посока Централна гара: от жк „Люлин 5“ па маршрута си до кръстовище ул.“Кукуш“ – ул.3020“, надясно по ул.“Кукуш“, наляво по ул.“Сливница“, по ул.“Габрово“, по ул.“Йосиф Щросмайер“ и по ул.“Пражка пролет“ и по маршрута си двупосочно. Автобусите ще спират на всички съществуващи спирки, разкриват се още шест временни: по ул.“Кукуш“ – „Бл.35 жк Захарна фабрика“, „Инжстрой АД“; „М-тел“.", "date": "2017.08.14", "title": "София: Въвежда се организация на движението по ул.“Йосиф Щросмайер“"}
{"url": "http://www.focus-news.net/news/2017/08/14/2425656/kmetat-na-kavarna-nina-stavreva-nedopustimo-e-da-se-opredelyat-zashtitenite-zoni-predi-obshtinite-da-izgotvyat-obshtite-si-ustroystveni-planove.html", "text": "Недопустимо е да се определят защитените зони преди общините да изготвят Общите си устройствени планове. Това каза кметът на Община Каварна Нина Ставрева в интервю за Агенция „Фокус“ за казуса „Калиакра“. „Един от основните проблеми на Община Каварна и на трите общини всъщност е, че все още нямаме Общи устройствени планове, което също е абсурд, защото е недопустимо първо да се определят границите на защитените зони и след това да се определя Общият устройствен план, който е документ за стратегическо развитие на общините“, каза Нина Ставрева. Тя поясни, че нейната  роля като кмет е да защити интереса на всички засегнати и заинтересовани страни. „Поела съм отговорно този ангажимент и ще работя докрай“, коментира Нина Ставрева. Тя посочи, че още от началото на протестите е заявила, че ще защитава докрай обществения интерес. По думите й решаването на казуса „Калиакра“ е кауза за нея.  Тя поясни, че в тези защитени зони попадат имоти не само на големи инвеститори на територията на Община Каварна, а  и средни и по-малки, както и собственици на малки площи земеделска земя. „Пожелаваме си успех в работата, която предстои. Дано да се справим, защото за територията на България предстои издаването на още 255 заповеди със забрани и ограничения, така че ако тук намерим вярната формула, отчитайки обществения интерес и засегнатите страни са възможно най-малко, тя ще се прилага за територията на цялата държава. Имаме изключително важна, тежка и трудна задача. Убедена съм, че ще стигнем до краен успех“, допълни кметът на Каварна.\r\nДеница КИТАНОВА", "date": "2017.08.14", "title": "Кметът на Каварна Нина Ставрева: Недопустимо е да се определят защитените зони преди общините да изготвят Общите си устройствени планове"}
{"url": "http://www.focus-news.net/news/2017/08/14/2425657/svetlana-petkova-prodalzhava-sabiraneto-na-sredstva-za-izgrazhdane-na-pravoslaven-hram-v-kaolinovo-no-zasega-nyama-golemi-dariteli.html", "text": "Продължава събирането на средства за изграждане на православен храм в Каолиново, но засега няма големи дарители. Това каза за Радио „Фокус“- Шумен Светлана Петкова, член на църковното настоятелство. Тя обясни, че не са постъпили и сериозни суми от обявената дарителска акция и банковата сметка в края на месец февруари- началото на месец март тази година. „На този етап като дарение ще бъде предоставен архитектурен проект, като по груби изчисления градежът ще струва около 60 000 лв. В процес е и издаване на разрешително за строеж“, посочи Светлана Петкова. „То ще бъде необходимо, за да можем да кандидатстваме в Министерски съвет пред Междуведомствената комисия по вероизповедания за отпускане на финансова помощ“, коментира тя и допълни, че бъдещият храм ще носи името „Св. Успение Богородично“.\r\nИвелина ИВАНОВА", "date": "2017.08.14", "title": "Светлана Петкова: Продължава събирането на средства за изграждане на православен храм в Каолиново, но засега няма големи дарители"}
{"url": "http://www.focus-news.net/news/2017/08/14/2425658/ria-novosti-ruski-nanospatnik-napechatan-na-3-d-printer-shte-obikalya-zemyata.html", "text": "На 17 август руските космонавти Фьодор Юрчихин и Сергей Рязанский ще пуснат в открития космос първия спътник, напечатан в Русия на 3-D принтер, предава РИА Новости. \r\nСпътникът беше доставен на борда на Международната космическа станция на 2 април 2016 г. \r\n„Директното изстрелване на спътника е планирано за 17 август, когато руският екипаж ще излезе в космоса“, съобщиха от Томския политехнически университет. \r\nОт  четири до шест месеца спътникът ще бъде в орбита и ще предава към Земята гласови съобщения и телеметрия: информация за параметрите на работната система на спътника.  Мария Динкова", "date": "2017.08.14", "title": "РИА Новости: Руски наноспътник, напечатан на 3-D принтер, ще обикаля Земята"}
{"url": "http://www.focus-news.net/news/2017/08/14/2425659/sofiya-udalzhava-se-srokat-na-vavedenata-vremenna-organizatsiya-na-dvizhenie-po-bul-praga.html", "text": "До 7.09. 2017 година се удължава срокът на въведената временна организация на движение по бул. „Прага“. Това съобщиха от пресцентъра на Столична община. Забранява се влизането на пътни превозни средства по бул. „Прага“ между бул. „Ген. М. Д. Скобелев“ и бул. „Пенчо Славейков“. Забранява се престоят и паркирането на пътни превозни средства по: \r\n- бул. „Пенчо Славейков“ между ул. „Св. Иван Рилски“ и ул. „Св. Г. Софийски“ – западна страна; \r\n- ул. „Шандор Петьофи“ между ул. „Христо Станчев“ и ул. „Цар Петър“; \r\n- ул. „Доспат“ между ул. „Св. Ив. Рилски“ и ул. „Стрешер“. \r\nЗа същия период от време се променя движението на маршрута на тролейбусите от линии №№ 2, 2А, 8А, 9 и автобусите от линия № 260 както следва: Тролейбусна линия 2 –  скъсена от ж.к. „Бъкстон“ по маршрута си до Център по хигиена – двупосочно. Тролейбусна линия ТБ 2А - от ж.к. „Хаджи Димитър“ по маршрута на тролейбусна линия № 2  до кръстовишето с бул. „Прага“, надясно по бул. „Ген. М. Д. Скобелев“, по ул. „Опълченска“, наляво по   ул. „Охрид“, надясно по бул. „Ген. Н.Г.Столетов“ до Пета градска болница. В обратна посока от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута си. Тролейбусна линия 8 – скъсена от УМБАЛ „Св. Анна“ до „Площад на авиацията“ – двупосочно. Тролейбусна линия ТБ 8 А - от  ж.к. „Гоце Делчев“ по маршрута на тролейбусна линия № 8 до Център по хигиена - двупосочно. Тролейбусна линия 9 - от пл. „Сточна гара“ по маршрута си до бул. „Патриарх Евтимий“, надясно по  бул. „Ген. М. Д. Скобелев“, по ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ - от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г.С.Раковски“ и по маршрута си. Автобусна линия А 260 - от кв. „Горна Баня“ по маршрута си до пл. „Руски паметник“ - двупосочно. Разкрива се временна автобусна линия А - 2ТБ – от обръщателното ухо при ВМА, надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“ - двупосочно. \r\nЗакриват  се спирки по бул. „Прага“ с кодове 0355, 0358, 0366 и 6411. Разкриват се временни автобусни спирки: \r\n- 6131 - „пл. Руски паметник” в северозападната част на площада – крайна и начална за автобусни линии №№  260 и А-2ТБ; \r\n- двупосочна спирка с кодове 6572 и 7000 - „Бул. Прага” на бул. „Пенчо Славейков“ за автобусна линия А-2ТБ; \r\n- спирка с код 6225 - „ВМА” в обръщателното ухо за автобусна линия А-2ТБ; \r\nПревозните средства от тролейбусните и автобусните линии спират на всички  съществуващи спирки в променените участъци от маршрутите.", "date": "2017.08.14", "title": "София: Удължава се срокът на въведената временна организация на движение по бул. „Прага“"}
{"url": "http://www.focus-news.net/news/2017/08/14/2425660/the-times-of-israel-hamas-otreche-sashtestvuvaneto-na-tuneli-pod-zhilishtnite-sgradi-v-ivitsata-gaza.html", "text": "В понеделник терористичната групировка „Хамас“ отрече обвиненията на Израел, че е изградила тунели за нападения под жилищните сгради на цивилните в Ивицата Газа, пише вестник  The Times of Israel. \r\nОт „Хамас“ твърдят, че целта на израелските обвинения е при бъдещи конфликти да оправдаят атаки срещу жилищни сгради. \r\n„Подобни лъжи и слухове са част от провалилата се политика и психологическа война. Те имат за цел да повлияят на морала на палестинците и да узаконят престъпления“, които да се извършат срещу цивилните в Ивицата Газа, отбелязаха от терористичната организация.  Мария Динкова", "date": "2017.08.14", "title": "The Times of Israel: „Хамас“ отрече съществуването на тунели под жилищните сгради в Ивицата Газа"}
{"url": "http://www.focus-news.net/news/2017/08/14/2425661/komisar-aleksi-stratiev-pri-burya-i-losho-vreme-razreshenata-ot-zakona-skorost-stava-tvarde-visoka-za-dvizhenie.html", "text": "При буря разрешената скорост вече е твърде висока. Това каза в интервю за Агенция „Фокус“ експертът по пътна безопасност комисар Алекси Стратиев по повод вчерашната черна серия на пътя, заради лошите метеорологични условия. „Вчерашният ден беше изключително тежък за пътната безопасност - с много катастрофи и загинали. Причините са традиционни. За съжаление хората не се вслушват в нещата, които си говорят и коментират навсякъде. Неприятно е понятието „несъобразена скорост“, но вчерашният ден и не само, показва, че скоростта е много съществен елемент от пътната безопасност“, коментира комисар Стратиев. Според него в дни като вчера е необходимо  всички участници в движението да се съобразяват с разразилата се над по-голямата част от страната буря, тъй като сцеплението на пътя рязко се намалява. „Разрешената скорост вече е твърде висока и водачите би трябвало да карат със съобразена скорост, да преценят състоянието на пътното платно, на своя автомобили  и гумите си, както и  другите участници в движението”, коментира той. Комисар Стратиев обясни, че подценяването на всички тези фактори водят до много тежки произшествия за съжаление не само през вчерашния ден, а и изобщо. Експертът по пътна безопасност поясни, че спазването на правилата и особено преценката на всеки един водач за неговото състояние, на автомобила, пътя и интензивността на движението са много важни и те би трябвало да ги имат предвид.\r\nДеница КИТАНОВА", "date": "2017.08.14", "title": "Комисар Алекси Стратиев: При буря и лошо време разрешената от закона скорост става твърде висока за движение"}
{"url": "http://www.focus-news.net/news/2017/08/14/2425662/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-traditsionniya-sabor-v-selo-zheleznitsa-na-15-avgust.html", "text": "Въвежда се временна организация на движението във връзка с провеждане на традиционния събор в село Железница. Това съобщиха от пресцентъра на Столична община. На 15.08.2017г. от 10.00 до 24.00 часа в село Железница маршрутите на автобусни линии 69, 70 и 98 временно се променят съответно: \r\n-автобусна линия №69 и 70 само в посока НСБАЛ по онкология ще се движи от Столичен зоопарк по маршрута до крастовище ул.“Самоковско шосе“ и от кръстовището с ул.“Искърска“ по маршрута до НСБАЛ по онкология;\r\n-автобусна линия №98 – мършрутът й се удължава до „Царева махала“, както следва: от Зоопарка по маршрута до кръстовище ул.“Самоковско шосе“ – ул.“Искърска“ и направо по ул.“Самоковско шосе“ до Царево махала (крайна станция на линия 69), двупосочно. \r\nАвтобусите ще спират на всички съществуващи спирки по коригираната част от маршрутите и при необходимост ще се разкрият допълнителни.", "date": "2017.08.14", "title": "София: Въвежда се временна организация на движението във връзка с провеждане на традиционния събор в село Железница на 15 август"}
{"url": "http://www.focus-news.net/news/2017/08/14/2425663/sport-rodzhar-federer-se-otkaza-ot-tenis-turnira-v-sinsinati.html", "text": "Швейцарецът Роджър Федерер се отказа от тазгодишното издание на тенис турнира в Синсинати поради травма гърба.\r\nФедерер претърпя контузия в неделя по време на финала в Монреал срещу германеца Александър Зверев. \r\nТова означава, че от следващия понеделник испанецът Рафаел Надал ще оглави световната ранглиста. Надал ще стане номер едно за първи път от юли 2014 г.", "date": "2017.08.14", "title": "Спорт: Роджър Федерер се отказа от тенис турнира в Синсинати"}
{"url": "http://www.focus-news.net/news/2017/08/14/2425664/nimh-utre-maksimalnite-temperaturi-shte-sa-mezhdu-27-i-32.html", "text": "Атмосферното налягане е малко по-високо от средното за месеца и през деня ще остане без съществена промяна. През следващото денонощие над страната ще има разкъсана облачност, по-значителна през нощта и в сутрешните часове. След обяд ще преобладава слънчево време, в отделни райони с развитие на купеста облачност, но вероятността за валежи е малка.  Вятърът ще се ориентира от север и ще е слаб, в Източна България до умерен. Максималните температури ще са предимно между 27° и 32°. Това съобщи за Агенция „Фокус“ дежурният синоптик от НИМХ Евгения Егова. \r\nНад Черноморието ще има променлива облачност, по-значителна преди обяд, но вероятността за валежи е малка. Ще духа до умерен северен вятър. Максималните температури ще са 28°-30°. Температурата на морската вода е 26°-27°. Вълнението на морето ще бъде 3-4 бала, в заливите – около 2.\r\nНад планините ще преобладава слънчево време, с временни увеличения на облачността, почти без валеж. Ще духа умерен до силен вятър от север-североизток. Максималната температура на височина 1200 метра ще е около 23°, на 2000 метра – около 15°.\r\nПрез следващите дни времето ще бъде предимно слънчево, около и след обяд с развитие на купеста облачност. Вероятност за слаб краткотраен дъжд на отделни места има в сряда, в останалите дни ще е почти без валеж. Вятърът ще се ориентира от североизток, ще бъде слаб, в Източна България до умерен. Температурите бавно ще се повишават и в петък максималните ще са между 31° и 36°.", "date": "2017.08.14", "title": "НИМХ: Утре максималните температури ще са между 27° и 32°"}
{"url": "http://www.focus-news.net/news/2017/08/14/2425665/pazardzhik-oblastnata-direktsiya-po-bezopasnost-na-hranite-e-izvarshila-23-proverki-za-kachestvoto-na-presni-plodove-i-zelenchutsi.html", "text": "Областната дирекция по безопасност на храните в Пазарджик е извършила през изминалия месец 23 проверки за качеството на пресни плодове и зеленчуци, съобщи за Радио „Фокус“ – Пазарджик инж. Антоанета Копривщенова, експерт в дирекцията. Тя обясни, че са издадени 36 предписания за доматен миниращ молец, освен това са извършени 5 мониторинга на дрозофила, един на овощни градини и един на декоративни разсадници. „Извършени са също 14 мониторинга на картофи, 3 на горски разсадници и 2 на зеленчукови култури. Проверени са четири склада за препарати за растителна защита, извършени са и шест проверки по контрол на вноса“, обясни Копривщенова. Тя допълни, че са взети и две проби от дървен опаковъчен материал. Направени са и проверки, свързани с контрола на терен – обследване на терени с овощни, зеленчукови насаждения и картофи.\r\nВаня НИКОЛОВА", "date": "2017.08.14", "title": "Пазарджик: Областната дирекция по безопасност на храните е извършила 23 проверки за качеството на пресни плодове и зеленчуци"}
{"url": "http://www.focus-news.net/news/2017/08/14/2425666/washington-examiner-mayk-pens-potvardi-che-sasht-shte-rabotyat-za-razreshavaneto-na-krizata-vav-venetsuela.html", "text": "В понеделник американският вицепрезидент Майк Пенс потвърди пред съюзниците на САЩ в Латинска Америка, че администрацията на президента Доналд Тръмп ще работи с тях във връзка с разрешаването на кризата във Венецуела, пише вестник Washington Examiner. \r\n„Американския народ винаги ще подкрепя съюзниците си като Колумбия, ако заради тази криза продължи да се увеличава мигрантският поток към Колумбия и съседните държави“, подчерта Пенс пред репортери в Картахена. \r\nВицепрезидентът отново отбеляза, че пред САЩ има „много възможности спрямо Венецуела, така че в крайна сметка гражданите на страната да видят как демокрацията се възстановява“.  Мария Динкова", "date": "2017.08.14", "title": "Washington Examiner: Майк Пенс потвърди, че САЩ ще работят за разрешаването на кризата във Венецуела"}
{"url": "http://www.focus-news.net/news/2017/08/14/2425667/dobrich-zhivopisni-platna-na-vladimir-dimitrov-maystora-sa-podredeni-v-edna-ot-zalite-na-hudozhestvenata-galeriya.html", "text": "Живописни платна на Владимир Димитров – Майстора са подредени в една от залите на Художествената галерия. Поводът е 135 години от рождението на бележития български творец, предаде кореспондентът на Радио „Фокус” – Варна. Посетителите могат да видят негов автопортрет, както и табла с фотоси от живота му, притежание на галерията. Владимир Димитров - Майстора е роден на 1 февруари 1882 г. в с. Фролош, Кюстендилско. Седем години по-късно семейството му се преселва в Кюстендил, където художникът завършва началното си образование и прогимназия. Ранната му младост преминава при тежки материални условия и труд. Сменя няколко професии. Известно време е работил като бояджийски и ханджийски чирак, също вестникопродавач. Талантът му не остава незабелязан и през 1903 г. открива първата си изложба в кюстендилското педагогическо училище. Към спечелените пари от продажбите неговите съграждани прибавили и доброволно събрани суми Така го подпомогнали да замине за София, където постъпил в Художественото индустриално училище в класа на Иван Мърквичка. Той е сред най-ярките представители на създаденото през 1919 г. дружество „Родно изкуство“. През 1922 г. Владимир Димитров - Майстора открива първата си изложба в Царския манеж и тя бързо се превръща в културното събитие на София. Със събраните пари заминава за Италия по покана на художника Борис Георгиев. Там среща американския меценат Джон Крейн. Той предложил на художника  най-неизгодната сделка както се оказва по-късно – срещу 40 000 лири американецът откупил картините, които художникът щял да нарисува в следващите четири години. Меценатът финансирал и три пътувания на художника – до САЩ, Истанбул и Италия. Джон Крейн придобива от живописеца около 80 картини, а самият договор е прекъснат през 1931 г. Близо 27 години Владимир Димитров - Майстора работи в своя роден кюстендилски край, в село Шишковци. Рисува селския бит, народните обичаи и празници, търси характерните особености на българския национален тип и връзката между хората, и природата. Още приживе негови произведения са показвани в Италия, САЩ, Германия, Чехия, Русия, Индия, Китай, Полша, Румъния, Белгия и други страни. Той става световно известен, а за приноса си към българското изкуство получава редица отличия - медал за наука и изкуство, орден „Кирил и Методий“ I-ва степен, удостоен е със званието „Народен художник”. Владимир Димитров - Майстора умира на 19 септември 1960 г., оставяйки като наследство за всички българи едно несметно богатство от цветове, иконография и декоративизъм на националните черти във всяка една от картините си.\r\nЖулиета НИКОЛОВА", "date": "2017.08.14", "title": "Добрич: Живописни платна на Владимир Димитров – Майстора са подредени в една от залите на Художествената галерия"}
{"url": "http://www.focus-news.net/news/2017/08/14/2425668/gabrovo-vremenno-e-ogranicheno-dvizhenieto-po-pat-sevlievo-malinovo-v-rayona-na-razklona-za-selo-petko-slaveykov-poradi-patnotransportno-proizshestvie.html", "text": "Временно е ограничено движението по път I-4 Севлиево - Малиново, в района на разклона за село Петко Славейков, поради пътнотранспортно произшествие. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание и съобразена скорост по обходен маршрут през с. Петко Славейков, след което по път III-4003 до с. Малиново и включване отново на път I-4. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ.  В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.14", "title": "Габрово: Временно е ограничено движението по път Севлиево - Малиново, в района на разклона за село Петко Славейков, поради пътнотранспортно произшествие"}
{"url": "http://www.focus-news.net/news/2017/08/14/2425669/donald-tramp-rasizmat-e-zlo.html", "text": "В понеделник американският президент Доналд Тръмп определи расизма като „зло“, предава AFP. Този коментар държавният глава направи във връзка с оказвания му натиск изрично да осъди участниците в демонстрацията, подкрепяща превъзходството на бялата раса, която се проведе във Вирджиния в края на миналата седмица. \r\n„Расизмът е зло. И тези, които причиняват насилие в негово име са престъпници. В тази връзка „Ку Клус Клан“, неонацистите, поддръжниците на превъзходството на бялата раса и други групировки, проповядващи омраза, противоречат на всичко, което за нас, като американци, е скъпо“, подчерта Тръмп.  Мария Динкова", "date": "2017.08.14", "title": "Доналд Тръмп: Расизмът е зло"}
{"url": "http://www.focus-news.net/news/2017/08/14/2425670/kmetat-na-kavarna-nina-stavreva-iskame-parvichnite-danni-ot-prouchvaniyata-i-metodologiyata-po-koyato-sa-opredelyani-zashtitenite-zoni-po-kazusa-kaliakra.html", "text": "Настояваме за първичните данни от проучванията и конкретната методология, по която са определяни защитените зони по казуса „Калиакра“. Това каза кметът на Община Каварна Нина Ставрева в интервю за Агенция „Фокус“ за казуса „Калиакра“. Тя поясни, че на вчерашната среща  с министъра на околната среда и водите Нено Димов в Каварна са взели участие кметът на Шабла, общински съветници от Каварна ,членовете на работните групи, които са сформирани и една част от заинтересованите страни по отношение на очертанията на защитените зони. „Онова, за което уведомихме министър Димов е, че ние официално от тази седмица ще изпратим искане, за да получим първичните данни от проведените теренни проучвания  и конкретната методология за определяне на зоната, за да можем в крайна сметка да разберем допуснат ли е субективизъм и произвол при определянето на защитените зони“, коментира тя. Нина Ставрева поясни, че е запознала министъра с някои от основните искания, които са се сформираха в активната работа през последната седмица. „Искаме всъщност да разберем има ли допуснати явни фактически грешки, трябва ли да се предприемат мерки по актуализиране границите на зоните и предмета на опазване в тях  Искаме да се приложи обективна методика и да имаме ясни доказателства, че първичната научна информация от изследванията при посочване на конкретните територии на разпространения на природните местообитания и на видовете, предмет на опазване, са реални. Настояваме това да се случи в присъствието на представители на собственици или техни експерти, като за това се подпишат съответни протоколи от теренните проверки“, заяви Ставрева. „Другото, за което настоявахме е създадените работни групи с експерти от Министерство на околната среда и представители на заинтересованите страни от нашия регион за секторите земеделие, строителство, акватория, рибарство и енергетика да работят тук на терен, на място, за да не допускаме грешки, на които ставаме свидетели към днешна дата“, заяви тя. Нина Ставрева заяви, че е получила уверения от министър Нено Димов, че това ще се случи. По думите й първата работна среща на работните групи ще се проведе  в Каварна, за да се начертаят първите стъпки, да се определят ясни срокове, така че хората да се уверят, че ще има реални действия за търсене на най-балансираното решение по казуса. \r\nДеница КИТАНОВА", "date": "2017.08.14", "title": "Кметът на Каварна Нина Ставрева: Искаме първичните данни от проучванията и методологията, по която са определяни защитените зони по казуса „Калиакра“"}
{"url": "http://www.focus-news.net/news/2017/08/14/2425671/sliven-prez-izminalata-sedmitsa-sluzhiteli-na-ru-sliven-sa-posetili-66-signala-za-silna-muzika-trima-dushi-sa-zadarzhani-i-sa-sastaveni-29-akta.html", "text": "През изминалата седмица служители на РУ-Сливен са посетили 66 сигнала за нарушаване на тишина, като  48 от тях са в квартал Надежда. Това съобщиха от ОДМВР – Сливен. На 12 и 13 август е осъществена специализирана операция по опазване на обществения ред на територията на квартал Надежда и спазване на Наредбата на община Сливен. В хода на операцията са съставени 21 акта, 8 протокола за предупреждения, иззети са 5 уредби и са задържани трима за неизпълнение на полицейско разпореждане. В делничните дни от 7 до 11 август са посетени 22 сигнала на територията на квартала, съставени са 8 акта, 19 протокола за предупреждение и са иззети 2 музикални уредби. 18 са сигналите, постъпили от служители на група „Охрана на обществения ред” към РУ-Сливен в останалите жилищни райони  на  града. Сигналите са предимно в кварталите Комлука, Дружба и Сини камъни.  Съставени са 13 протокола за предупреждение. \r\nРУ-Сливен контролира използването на пиротехническите изделия. Всички фирми и граждани, които използват пиротехнически изделия от категория 2 и 3, определени в ЗОБВВПИ, за тържества, уведомяват началника на РУ-Сливен, като се задължават да ги използват съгласно реда, определен в ЗОБВВПИ и НОбС. Препоръчителният час е до 22,30 часа.\r\nСлужителите на РУ-Сливен използват всички законови сили и средства, както и наличния ресурс, за да се осигури спокойствието на гражданите и спазването на Наредба за обществения ред на територията на община Сливен.", "date": "2017.08.14", "title": "Сливен: През изминалата седмица служители на РУ-Сливен са посетили 66 сигнала за силна музика, трима души са задържани и са съставени 29 акта"}
{"url": "http://www.focus-news.net/news/2017/08/14/2425672/prof-plamen-pavlov-pande-eftimov-mozhe-da-bade-narechen-pazitelyat-na-balgarshtinata-v-makedoniya.html", "text": "Панде Ефтимов може да бъде наречен пазителят на българщината в Македония. Това каза в предаването „Това е България“ на Радио „Фокус“ историкът проф. Пламен Павлов. По думите му Панде Ефтимов ще продължи да бъде голям фактор на будителство  в Македония. “Става дума за един човек, който наистина може да бъде наречен без никакво преувеличение и будител, и пазител, и един от последните възрожденци, ако не и последният в тази чиста идеална категория на възрожденството на пробудата, която е останала в нашата традиция и в която виждаме, че и днес се раждат такива хора като него“, посочи проф. Павлов. „Той беше един скромен човек, който никога не се е стремил да заема предни позиции. Панде Ефтимов беше човек енциклопедия – всички, които го помнят и познават ще се съгласят с моите думи“, коментира той и допълни, че Панде Ефтимов е световна личност, въпреки че никога не е проявявал показност.", "date": "2017.08.14", "title": "Проф. Пламен Павлов: Панде Ефтимов може да бъде наречен пазителят на българщината в Македония"}
{"url": "http://www.focus-news.net/news/2017/08/14/2425673/sport-barselona-shte-sklyuchi-parviya-si-dogovor-sled-prodazhbata-na-neymar.html", "text": "Испанският футболен отбор Барселона ще сключи споразумение с бразилския полузащитник Паулиньо за 40 мил. евро. \r\nТова е първият договор, който Барселона ще подпише, след като продаде нападателя Неймар на Пари Сен Жермен. \r\nПрез 2013 г. Паулиньо се присъедини към Тотнъм, а две години по-късно се премести в Китай, където игра за Гуанджоу Евъргранде.", "date": "2017.08.14", "title": "Спорт: Барселона ще сключи първия си договор след продажбата на Неймар"}
{"url": "http://www.focus-news.net/news/2017/08/14/2425689/bsp-predlaga-antikoruptsionniyat-organ-da-ima-razsledvashti-funktsii-spored-tyah-zakonat-na-gerb-nyama-da-proraboti-obzor.html", "text": "БСП постави на обществено обсъждане Антикорупционния си закон. Това стана ясно на пресконференция на партията. Заместник-председателят на БСП Кирил Добрев призова всички организации и заинтересовани лица да дават своето мнение.  По думите му така ще може не само да бъде сравнен с този на ГЕРБ, а да бъде гласувано по-доброто. Добрев поясни, че преди това своите становища по законопроекта на БСП са дали Националният съвет на партията и парламентарната  група. Заместник-председателят на ПГ на „БСП за България“ Крум Зарков коментира, че от БСП са решили да изготвят алтернативен на предложения от правителството законопроект за борба с корупцията.  По думите му предложеният от ГЕРБ не може да сработи. Депутатът обърна внимание, че в предложението на ГЕРБ за единен антикорупционен орган няма необходимите гаранции за неговата независимост. Според него обещанията, че органът за борба с корупцията ще се избира от Народното събрание означават, че това ще се прави от мнозинството. Според Крум Зарков ръководството на органа за борба с корупцията  следва да бъде назначавано от президента, тъй като според Конституцията това е единствената институция, която е изведена над политическите страсти, над злободневните борби и нейният авторитет е единствена достатъчна гаранция за това агенцията и председателят й да работят самостоятелно. Според него това не значи, че държавният глава ще ръководи тази агенция оперативно. Той поясни, че в законопроекта на БСП са предвидени гаранции за това. Във връзка с анонимните сигнали, депутатът поясни, че една такава агенция трябва да има възможно най-висока степен на оперативна самостоятелност. По думите му тя трябва да може да се самосезира, да черпи информация и да проверява сигнали. Той добави, че вместо да е разпилян орган или сбор от несъвместими неща, БСП предлага концентрирана агенция, логична структура, която да проверява, както декларации, така и сигнали. Според Зарков, тази Агенция трябва да има най-висока степен на оперативна самостоятелност, за да може да се самосезира, да черпи и проверява информация и сигнали, като е второстепенен въпросът дали те са подписани. Той обясни, че ключовата разлика между законопроекта за борба с корупцията на ГЕРБ и този на БСП е възможността на единния орган да разследва.\r\nДеница КИТАНОВА", "date": "2017.08.14", "title": "БСП предлага антикорупционният орган да има разследващи функции, според тях законът на ГЕРБ няма да проработи (ОБЗОР)"}
{"url": "http://www.focus-news.net/news/2017/08/14/2425690/oits-kyustendil-obyavi-nachaloto-na-fotokonkurs-na-tema-moyata-zelena-evropa.html", "text": "Областен информационен център – Кюстендил обяви началото на фотоконкурс на тема „Моята зелена Европа”. С фотоконкурса се поставя началото на поредица от събития под общото мото: „Зелена Европа”, които ще се проведат от ОИЦ – Кюстендил в периода до 30 септември 2017 г., когато екипът на центъра ще вземе участие в ежегодния общински „Празник на плодородието”. Това съобщиха за Радио „Фокус“- Пирин от ОИЦ- Кюстендил. „Участие във фотоконкурса могат да вземат лица над 16 годишна възраст като изпратят до три дигитални снимки, които да отговарят на темата на конкурса. Снимките трябва да отразяват вижданията на авторите за сферите, в които според тях е необходимо да се инвестират  европейски средства, за да се осигури устойчиво развитие на региона, напр.: опазване на околната среда, съхраняване на биоразнообразието, борба с климатичните промени; ефективно използване на природните ресурси, използване на безотпадни технологии,  възобновимите суровини  в промишлеността, селското стопанство и т.н.; насърчаване на биологичното земеделие, запазване на български сортове; хуманно оглеждане на животни; популяризиране на отговорния туризъм и др.“, допълних от ОИЦ- Кюстендил. От институцията също допълниха,победителите ще бъдат определени на два етапа: фейсбук гласуване на страницата на ОИЦ – Кюстендил (от 19 до 26 септември) и оценяване от жури (27 – 28 септември). 10-те фотографии, получили най-много харесвания във фейсбук гласуването, ще бъдат оценени от тричленно жури, което ще определи победител. Ще бъде определена още една фотография, която ще бъде класирана на второ място. Критериите за оценка са: принадлежност към темата на конкурса, естетическо изпълнение, оригиналност, визуално въздействие. „Авторът на фотографията, отличена от журито на първо място (една от  10-те снимки с най-много харесвания във фейсбук гласуването) ще получи таблет, отличеният на второ място ще получи дигитална фоторамка. За всички участници във фотоконкурса са предвидени поощрителни награди“, съобщиха още от ОИЦ- Кюстендил.\r\nЛора КАЛЧЕВА", "date": "2017.08.14", "title": "ОИЦ – Кюстендил обяви началото на фотоконкурс на тема „Моята зелена Европа”"}
{"url": "http://www.focus-news.net/news/2017/08/14/2425691/bbc-broyat-na-zarazenite-s-holera-v-yemen-nadhvarli-500-hil-dushi.html", "text": "Броят на заразените с холера в Йемен е достигнал 500 хил. души, съобщиха в понеделник от Световната здравна организация (СЗО), предава BBC. \r\nПоне 1,975 души са загинали, след като вирусът започна да се разпространява бързо от края на април. \r\nОт СЗО уточниха, че общият брой на заразените намалява, но всеки ден продължат да се разболяват около пет хиляди  души. \r\nБолестта се разпространи заради влошените хигиенни и санитарни условия, а също така заради разрушаването на системите за водоснабдяване. В Йемен повече от 14 млн. души нямат достъп до чиста вода. Мария Динкова", "date": "2017.08.14", "title": "BBC: Броят на заразените с холера в Йемен надхвърли 500 хил. души"}
{"url": "http://www.focus-news.net/news/2017/08/14/2425692/veliko-tarnovo-14-hilyadi-leva-shte-badat-vlozheni-v-preasfaltirane-i-izgrazhdane-na-nova-ulitsa-v-novo-selo.html", "text": "14 хиляди лева ще бъдат вложени в преасфалтиране и изграждане на нова улица във великотърновското Ново село. Това съобщи за Радио „Фокус“ – Велико Търново кметът на населеното място Христо Христов. Той уточни, че проектът за ремонт е наречен „Все по близо“ и е изготвен от Сдружение „Отец Матей Преображенски“ в Ново село. Финансирането се осигурява по Програма „Местни инициативи“ на Община Велико Търново за 2017 година. „Проектът нарекохме така, защото сме все по-близо до това да успеем да изкърпим вече и крайните и по-малки улици в село Ново село. Нашата улична мрежа е близо 30 км. Тя е по-дълга от тези Килифарево и Дебелец. Дворните места са огромни и през последните години полагаме усилия да ремонтираме и крайните улици“, коментира Христо Христов. „8 600 лв. от парите ще се вложат в изкърпване на настилката, а останалите – в изграждането на новата улица. През миналата година с 2 000 лв., събрани от спонсори, бяха направени 160 метра нова настилка. Улиците в централната част на Ново село се поддържат със средства от Инвестиционната програма на Община Велико Търново“, каза още кметът. \r\nЛуиза ТРАНЧЕВА", "date": "2017.08.14", "title": "Велико Търново: 14 хиляди лева ще бъдат вложени в преасфалтиране и изграждане на нова улица в Ново село"}
{"url": "http://www.focus-news.net/news/2017/08/14/2425693/zapochva-strukturiraneto-na-darzhavna-kompaniya-koyato-shte-operira-tol-sistemata-obzor.html", "text": "Започва структурирането на държавна компания, която ще оперира ТОЛ системата. Обществената поръчка за избор на изпълнител обаче няма да бъде прекратена и двата процеса ще са паралелни. Ако бъде класиран кандидат чрез обществената поръчка, процедурата ще продължи по стария ред. Това обяви пред медии във Варна министърът на регионалното развитие и благоустройството Николай Нанков. Той допълни, че трябва да има проектна компания, защото тя ще оперира и поддържа ТОЛ системата и ресурса, който тя ще генерира, и ще поддържа системата. Според министъра, чрез създаването на държавна компания ще се сложи край на всички „нездрави опити“ за обжалване, бламиране и саботиране на ТОЛ системата. По думите на Нанков сумата от 1,5 млн. лв. загуби на ден от липсата на ТОЛ система се базира на най-консервативната прогноза за бъдещите постъпления и приходи. Той обаче обърна внимание, че одиторската компания ще определи точния размер на пропуснатите ползи.  \"Няма да оставим страната и българските граждани, защото ТОЛ системата има много ползи, но най-голямата ѝ е, че ще въведе по-справедлив модел за заплащане\", каза регионалният министър. Той коментира, че когато тя стане факт, тези, които разрушават най-много и амортизират повече, ще плащат повече. По думите му с ТОЛ системата България ще се възползва от стратегическото си географско положение, за да може да се таксува адекватно, пропорционално и ефективно транзитният тежък трафик. Според регионалния министър трябва да бъде спряна несправедливата в момента практика тежкотоварни автомобили да преминават транзитно през България за 21 лв., докато в Сърбия цената на таксата за тежкотоварен автомобил достига до 180 лв.  \"Поели сме ангажимент пред обществото и премиера Бойко Борисов ТОЛ системата да заработи до края на 2018 г.\", посочи Нанков. Той обясни, че независимо дали ще се направи от държавна компания или ще се довърши обществената поръчка, параметрите ще останат същите, като се предвижда срокът за внедряване на системата да бъде 7 месеца, след което около една година ще бъде периодът за оценка на ефективността и коригиране на евентуални дефекти. Очаква се стойността на системата да бъде около 200 млн. лв. В случай, че тя бъде изградена от държавна компания, финансирането ще бъде от държавния бюджет, като разходите ще бъдат възстановявани от бъдещите постъпления от ТОЛ таксата. Проектодоговорът по обществената поръчка за избор на изпълнител предвижда възстановяване на ресурса в срок от 3 години. Три или четири години ще бъде срокът и, ако това се направи от държавна компания, като това ще стане окончателно ясно в етапа на реализирането на такава. В отговор на въпрос за обхвата на системата Николай Нанков коментира, че преценката за това кои пътища да бъдат включени в нея ще подлежи на експертен дебат, след което ще бъде взето и политическо решение, но се очаква това да не са повече от 50-55% от републиканката пътна мрежа. Той изрази мнение, че ТОЛ системата трябва да включва на 100% магистралите и пътищата от I и II клас, докато тези от трети клас да бъдат изключени от нея. Министърът отбеляза още, че за пътищата извън обхвата на смесената система няма да се плащат и винетки и напомни, че ТОЛ такса ще заплащат само тежкотоварните превозни средства над 3,5 тона. За отделните видове пътища ще има различно таксуване, като то ще бъде определено след решение на Министерския съвет. Предвижда се системата да бъде гъвкава, което означава, че няма да бъдат налагани забраните за движение на тежкотоварни автомобили в пиковите часове, а тогава таксата за тях ще бъде по-висока, както е в Германия или в Австрия. Агенция „Фокус“ припомня, че: в събота премиерът Бойко Борисов заяви, че въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. Според него забавянето се прави умишлено, а в същото време държавата губи по 1,5 млн. лв. на ден от това, че системата още не е заработила. „Ако и този път не успеем, правим я държавна и почваме да изграждаме. Тогава превозните средства над 3,5 тона, които всъщност най-рушат пътищата, ще плащат най-много. Няма да има никакъв проблем за обикновения човек“, категоричен бе премиерът. По думите му със средствата, които сега се губят, заради липсата на системата, би могло значително да се подобри пътната инфраструктура в страната и да се ремонтират някои от ключовите обекти.\r\nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.14", "title": "Започва структурирането на държавна компания, която ще оперира ТОЛ системата (ОБЗОР)"}
{"url": "http://www.focus-news.net/news/2017/08/14/2425694/plovdiv-izlozhba-posvetena-na-125-godini-ot-provezhdaneto-na-parvoto-balgarsko-zemedelskopromishleno-izlozhenie-shte-bade-otkrita-v-grada-na-15-avgust.html", "text": "Изложба посветена на 125 години от провеждането на Първото българско земеделско – промишлено изложение ще бъде открита, утре от 11:00 часа, на площад „Централен“ в града. Това съобщиха за Радио „Фокус“ Пловдив от Регионален исторически музей – Пловдив. Изложбата включва 20 табла, които са разположени пред Централна Поща. Те съдържат любопитен снимков материал и интересна информация за провеждането на изложението и за историческите личности, които участват в организирането на събитието.\r\nПървото българско земеделско-промишлено изложение е открито в Пловдив на 15 август 1892 г.  Алеи, зелени площи, павилиони, водоснабдяване, електрическо осветление, телефонна връзка – всичко е създадено за по-малко от година. На това първо за Балканите Изложение Европа и светът се срещат с непознатата стопанска България, а българите със съвременните технически достижения. До закриването на 3 ноември 1892 г. Изложението е посетено от 167922 души.\r\nКристиян ГАРОВ", "date": "2017.08.14", "title": "Пловдив: Изложба, посветена на 125 години от провеждането на Първото българско земеделско–промишлено изложение, ще бъде открита в града на 15 август"}
{"url": "http://www.focus-news.net/news/2017/08/14/2425695/sport-felisiano-lopes-shte-bade-parviyat-sapernik-na-grigor-dimitrov-v-sinsinati.html", "text": "Фелисиано Лопес, който победи в двубой от първия кръг Хьон Чунг със 7:6,6:1, ще бъде първият съперник на Григор Димитров на турнира в Синсинати. В следващата фаза победителят ще се изправи срещу Григор Димитров, който под N:7 в схемата стартира директно от втори кръг. Григор Димитров и Фелисиано Лопес са имали общо четири двубоя помежду си, като и двамата имат по две победи един срещу друг.", "date": "2017.08.14", "title": "Спорт: Фелисиано Лопес ще бъде първият съперник на Григор Димитров в Синсинати"}
{"url": "http://www.focus-news.net/news/2017/08/14/2425696/anadolu-agency-shest-predstaviteli-na-silite-za-sigurnost-na-pakistan-zaginaha-pri-vzriv.html", "text": "Поне шест представители на пакистанските сили за сигурност загинаха, а още двама са ранени при взрив на път в югозападната част на страната, предава Anadolu Agency.\r\nВзривът се е случил в отдалечения окръг Хурнай, който се намира в югозападната част на Белуджистан. \r\nБомбата е поставена на пътя и детонирана с дистанционно устройство, когато покрай нея преминава военно превозно средство. \r\nВсе още никой не е поел отговорност за атентата, която съвпада с честването на 70-тата годишнина на пакистанската независимост от Великобритания. Въпреки това, властите считат, че в района са активни местни сепаратистки групировки.  Симеон Миланов", "date": "2017.08.14", "title": "Anadolu Agency: Шест представители на силите за сигурност на Пакистан загинаха при взрив"}
{"url": "http://www.focus-news.net/news/2017/08/14/2425697/reuters-mayk-pens-smyata-che-situatsiyata-vav-venetsuela-zaplashva-sigurnostta-na-sasht-i-tsyaloto-zapadno-polukalbo.html", "text": "Американският вицепрезидент Майк Пенс заяви, че САЩ ще използват цялата си икономическа и дипломатическа сила, за да бъде върната демокрацията във Венецуела, предава Reuters .\r\n„Президентът Тръмп даде ясно да се разбере, че няма да седим безучастни, докато Венецуела се срива в диктатура“, заяви вицепрезидентът Пенс пред репортери в колумбийския град Картахена.\r\n„Провалена държава във Венецуела заплашва сигурността и просперитета на цялото ни полукълбо, както и на гражданите на САЩ“, каза още той.  Симеон Миланов", "date": "2017.08.14", "title": "Reuters: Майк Пенс смята, че ситуацията във Венецуела заплашва сигурността на САЩ и цялото Западно Полукълбо"}
{"url": "http://www.focus-news.net/news/2017/08/14/2425698/interfaks-v-moskva-otkriha-taen-orazheen-sklad-izpolzvan-ot-teroristi.html", "text": "Голям склад склад с оръжия бе намерен в източните части на Москва, предава Интерфакс.\r\nСпоред силите за сигурност, в склада са намери автомати, пистолети и патрони.\r\n„Проверява се версията има ли отношение това към бойците, които бяха задържани в Москва по подозрение в подготовката на терористичен акт“, заяви представител на властите.\r\nПо случая е започната углавно дело.\r\nПо-рано в понеделник, съдът в Москва нареди задържането на трима таджикистански граждани, които бяха обвинение в опити за подготовката на терористичен акт в руската столица. От ФСБ съобщиха, че е пресечена дейността на терористична група, която е планирала серия от атентати на места, където има големи струпвания на хора.\r\nФедералната служба за сигурност (ФСБ) подчерта, че сред задържаните е и представител на „Ислямска държава“, който е специалист по приготвянето на взривни устройства, както и организирането на самоубийствени атентати. Симеон Миланов", "date": "2017.08.14", "title": "Интерфакс: В Москва откриха таен оръжеен склад, използван от терористи"}
{"url": "http://www.focus-news.net/news/2017/08/14/2425699/reuters-amerikanskiyat-prezident-podpisa-zapoved-za-razsledvane-sreshtu-krazhbite-na-intelektualna-sobstvenost-ot-kitayska-strana.html", "text": "Американският президент Доналд Тръмп подписа заповед, с която оторизира разследването на кражбите на американска интелектуална собственост от китайска страна, предава Reuters.\r\nС това се заповядва на американския търговски представител Робърт Лайтхизър да определи дали да разследва китайските търговски практики, които принуждават американски компании в Китай да предоставят своя интелектуална собственост.\r\n„Посланик Лайтхизър, овластен сте да обмислите всички налични опции“, заяви Доналд Тръмп преди да подпише заповедта.\r\n„Това е само началото“, каза американският президент.  Симеон Миланов", "date": "2017.08.14", "title": "Reuters: Американският президент подписа заповед за разследване срещу кражбите на интелектуална собственост от китайска страна"}
{"url": "http://www.focus-news.net/news/2017/08/14/2425700/sport-lokomotiv-plovdiv-pobedi-vitosha-bistritsa-s-31.html", "text": "Локомотив Пловдив победи Витоша Бистрица с 3:1 в среща от петия кръг на Първа лига. Голове за Локомотив вкараха Дино Мартинович в 4-тата минута, Умарбаев в 38-та и Дани Кики в 67-та. В 9-тата минута Стефан Христов отбеляза единствения гол за гостите от Витоша Бистрица.", "date": "2017.08.14", "title": "Спорт: Локомотив Пловдив победи Витоша Бистрица с 3:1"}
{"url": "http://www.focus-news.net/news/2017/08/14/2425701/tass-vanshniyat-ministar-na-venetsuela-prizova-grazhdanite-da-zashtityat-suvereniteta-i-nezavisimostta-na-stranata.html", "text": "Венецуелците са длъжни да се мобилизират и да защитят независимостта и суверенитета на страната си, на фона на заплаха от САЩ, твърди външният министър Хорхе Ареас, цитиран от ТАСС.\r\n„Когато заплахата от страна на империите става все по-силна, тогава хората са длъжни да излязат на улиците и да покажат, че ние сме суверенен и достоен народ“, заяви венецуелският външен министър.\r\nСпоред него, САЩ трябва да обмислят „заплахите си“ срещу Венецуела, след като някои международни организации и страни ги разкритикуваха.\r\nМинистърът добави, че Венецуела е готова да защити суверенитета си по пътя на диалога или с други средства.\r\n„Ето я нашата протегната ръка, който иска да я вземе,а ако не, то разбира се, юмрукът ще защити родината на Боливар и Чавес“, каза министърът на външните работи на Венецуела. Симеон Миланов", "date": "2017.08.14", "title": "ТАСС: Външният министър на Венецуела призова гражданите да защитят \"суверенитета и независимостта\" на страната"}
{"url": "http://www.focus-news.net/news/2017/08/14/2425702/afp-avtomobil-premina-prez-pitsariya-v-parizh-ubivayki-mlado-momiche.html", "text": "Автомобил премина през пицария в източните части на Париж, убивайки младо момиче, предава AFP .\r\nФренските власти заявиха, че шофьорът е арестуван.\r\nПричината за инцидента се разследва. Все още не е сигурно дали това е поредният терористичен атентат във Франция. Симеон Миланов", "date": "2017.08.14", "title": "AFP: Автомобил премина през пицария в Париж, убивайки младо момиче"}
{"url": "http://www.focus-news.net/news/2017/08/14/2425703/london-evening-standard-momiche-na-osem-godishna-vazrast-zagina-a-oshte-pet-dushi-sa-raneni-pri-intsidenta-s-avtomobil-iztochno-ot-parizh.html", "text": "Момичето, което загина при инцидент с автомобил в Париж, е на осем години, предава London Evening Standard. Още пет души са ранени, след като автомобил премина през вечерящите хора пред парижка пицария.\r\nФренската полиция заяви, че шофьорът е прегазил с автомобила си откритата площ на пицария в малко градче на изток от Париж.\r\nПредставител на националната жандармерия каза, че шофьорът е арестуван скоро след инцидента в градчето Септ-Сортс. Той заяви, че не е ясно дали актът е целенасочен, добавяйки, че няма разрешение да разкрие името на мъжа.\r\nТози инцидент се случва една седмица след като алжирец прегази с камиона си група френски войници. Симеон Миланов", "date": "2017.08.14", "title": "London Evening Standard: Момиче на осем годишна възраст загина, а още пет души са ранени при инцидента с автомобил източно от Париж"}
{"url": "http://www.focus-news.net/news/2017/08/14/2425704/afp-venetsuela-provezhda-voenni-ucheniya-v-reaktsiya-na-izkazvaniyata-na-donald-tramp.html", "text": "Венецуелският президент Николас Мадуро заповяда Въоръжените сили на страната да проведат военни учения в реакция на изказванията на Доналд Тръмп, предава AFP.\r\n„Заповядах на Генералния щаб на Въоръжените сили да започне подготовката за национално гражданско-военно уучения за интегрираната въоръжена защита на венецуелската нация“, заяви Мадуро пред тълпа от поддръжници на партията си в Каракас.\r\nУченията ще се проведат на 26 и 27 август. Симеон Миланов", "date": "2017.08.14", "title": "AFP: Венецуела провежда военни учения в реакция на изказванията на Доналд Тръмп"}
