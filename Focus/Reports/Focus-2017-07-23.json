{"url": "http://www.focus-news.net/news/2017/07/23/2418657/d-r-krasimir-mihaylov-tsentar-za-speshna-meditsinska-pomosht-blagoevgrad-nesigurnostta-e-faktor-koyto-kara-nyakoi-meditsinski-spetsialisti-da-napuskat-balgariya.html", "text": "Факторите, които карат някои лекари и медицински специалисти да напускат България и да се развиват в чужбина, са разнообразни. Това каза за Радио „Фокус“ - Пирин д-р Красимир Михайлов, директор на Центъра за спешна медицинска помощ – Благоевград. „Несигурността по отношение на екипите, които изпълняват призванието и задълженията си, е фактор, който може да допринесе за вземане на такова решение“, коментира д-р Михайлов. По думите му решението им за реализиране в чужбина е плод на комплексни причини. „Към този момент има паник бутони във всички филиали на Спешните центрове в Благоевградска област, а имено там където встъпват пациенти за амбулаторни прегледи. На място отива пациентът, когато трябва да бъде прегледан от наш екип. Там имаме такива паник бутони, както и видео камери за наблюдение. Идеята да се поставят паник бутони в самите линейки е добра, за да може самите екипи излизайки навън да окажат помощ на пострадали да подадат сигнал при наличие на заплаха или нападение. По този начин когато самата линейка с екип е обект на агресия и нападение да може бързо да се сигнализира“, каза Михайлов.\r\nЛора КАЛЧЕВА", "date": "2017-07-23", "title": "Д-р Красимир Михайлов, Център за спешна медицинска помощ – Благоевград: Несигурността е фактор, който кара някои медицински специалисти да напускат България"}
{"url": "http://www.focus-news.net/news/2017/07/23/2418658/veliko-tarnovo-chitalishte-plamak-e-nay-mladoto-na-teritoriyata-na-obshtinata.html", "text": "Читалище „Пламък“ е най-младото на територията на Великотърновска община. Въпреки това, положителните резултати от работата на самодейците вече са на лице. Това каза за Радио „Фокус“ – Велико Търново Пенко Пенков, председател на културната институция. Читалището е регистрирано в началото на месец март. Преди това неговите дейци са създали самодейна театрална група, която вече представи първия си спектакъл „Чакръкчии“. „За един месец изиграхме четири представления. Това е нещо, което рядко се случва на самодеен състав. Сега обмисляме различни сценарии и от есента ще преценяваме. Ще съберем трупата, ще видим новите попълнения и ще обсъдим какво ще поставим през новия сезон. Ще се опитаме да запазим и „Чакръкчии“-те, за да ги изиграем поне няколко пъти през новия сезон в региона“, каза Пенко Пенков. Той обясни, че четирите представления са събрали над 500 зрители, което според него е огромен успех. По думите му читалището набира актьори за самодеен състав.  Пенко Пенков добави, че към културната институция има трупа, която е започнала работата си на 8 октомври миналата година. Той поясни, че съставът е сформиран преди регистрацията на институцията. „Стартирахме с набирането на първите самодейни актьори. И от месец ноември започнахме подготовката на първия ни спектакъл – комедията „Чакръкчии“. По принцип работим с 12 до 15 човека, на този етап, в съответствие с персонажа на театралния спектакъл, който правим. Това основно бяха млади хора, които не са стъпвали на сцена“, обясни Пенко Пенков. Той уточни и, че всеки може да се включи в трупата, като специални изисквания за това няма. Решението се взима от режисьора. Идеята е да бъдат сформирани два състава. Обмисля се и създаването на детска и тийнейджърска групи. \r\nЛуиза ТРАНЧЕВА", "date": "2017-07-23", "title": "Велико Търново: Читалище „Пламък“ е най-младото на територията на общината"}
{"url": "http://www.focus-news.net/news/2017/07/23/2418663/reuters-ot-beliya-dom-zayaviha-che-prezidentat-donald-tramp-nyama-da-nalozhi-veto-na-novi-sanktsii-sreshtu-rusiya.html", "text": "От Белия дом заявиха, че са отворени към затягането на санкциите срещу Русия, след като в конгреса тази тема бе повдигната, предава Reuters.\r\nДвама американски сенатори заявиха, че законодателството, което разрешава нови санкции срещу Русия, ще мине с достатъчно гласове в конгреса, в случай, че президентът Тръмп се опита да наложи вето и не подпише законопроекта.\r\nРепубликанците и демократите стигнаха до споразумение за прокарването на законодателни мерки, които да позволят нови санкции срещу Русия, Иран и Северна Корея. Симеон Миланов", "date": "2017-07-23", "title": "Reuters: От Белия дом заявиха, че президентът Доналд Тръмп няма да наложи вето на нови санкции срещу Русия"}
{"url": "http://www.focus-news.net/news/2017/07/23/2418660/natasha-ilieva-direktsiya-byuro-po-truda-dupnitsa-interesat-kam-shema-vaucheri-za-zaeti-litsa-e-izklyuchitelno-golyam.html", "text": "Интересът към схема „Ваучери за заети лица“ е изключително голям. Това каза за Радио „Фокус“ - Пирин Наташа Илиева, директор на Дирекция „Бюро по труда“ – Дупница. Тя подчерта, че все още се набират заявления от заетите лица. „Има технологично време и в 14-дневен срок трябва да се оценят желаещите. Вече имаме откази от обучение на лица с полувисше образование, които не отговарят на целевата група“, каза още Илиева. По думите ѝ след това технологично работно време ще започнат да пишат ваучери и те трябва да бъдат дадени на заетите лица. „Те трябва да ги занесат в обучаващата организация, която са си избрали. След това обучаващата организация трябва да ни каже от кога и до кога ще бъде обучавано лицето, като трябва да бъде изготвен график“, каза Илиева. Тя подчерта, че по тази програма има доплащане и лицата трябва да платят сумата на обучаващата организация. „Държавата плаща на обучаващата организация стойността на курса, приспаднати с тези с тези 15%. Обучаващата организация си получава от обучаващото лице парите. Желанието за участие се подава в „Бюро по труда“ - Дупница. Заявлението се подава в писмен вид, като то е част от всички документи, които касаят схемата и то е по образец. Новото е, че това заявление може да бъде подадено и по електронен път\", каза Илиева.\r\nЛора КАЛЧЕВА", "date": "2017-07-23", "title": "Наташа Илиева, Дирекция „Бюро по труда“ – Дупница: Интересът към схема „Ваучери за заети лица“ е изключително голям"}
{"url": "http://www.focus-news.net/news/2017/07/23/2418661/iliyan-petrakiev-dve-zhilishta-ot-razlichni-periodi-prouchvaha-arheolozite-na-krepostta-ryahovets-prez-nastoyashtata-godina.html", "text": "Две жилища от различни периоди на обитаване на крепостта \"Ряховец\" проучваха археолозите през настоящата година. Част от дейностите са били съсредоточени в средновековната улица, която води от западната порта към вътрешността на крепостта. Това каза за Радио „Фокус“ – Велико Търново археологът и ръководител на разкопките Илиян Петракиев. По трасето ѝ се работи по жилище от последния период на обитаване на крепостта, тоест между 1242 и 1257 година. „В близост до северната крепостна стена, където през миналата година отворихме два квадрата, през тази година продължихме с още няколко. Попаднахме на жилище от втория период, тоест от преди 1242 година. Това е съвсем основна датировка, предвид че все още не сме обработили номизматичните материали“, отбеляза Илиян Петракиев. Тъй като жилището е с лошо изграден под, се е наложило археолозите да разширят периметъра си на работа, за да го проучат по–добре. При следващи разкопки се предвижда да се слезе в „подградието“ на крепостта. През настоящия сезон е продължило и проучването на намерена по-ранно желязна конструкция, но тъй като тя е от друг период, работата по нея също ще остане за друга година.\r\nЛуиза ТРАНЧЕВА", "date": "2017-07-23", "title": "Илиян Петракиев: Две жилища от различни периоди проучваха археолозите на крепостта „Ряховец“ през настоящата година"}
{"url": "http://www.focus-news.net/news/2017/07/23/2418662/dobrich-mezhdunarodniyat-mladezhki-festival-folklor-bez-granitsi-shte-se-provede-v-grada-pod-patronazha-na-kmeta-yordan-yordanov.html", "text": "Международният младежки фестивал „Фолклор без граници“ ще се проведе под патронажа на кмета Йордан Йорданов, предаде кореспондент на Радио „Фокус” – Варна. За 16-ти път Общината организира и е домакин на това културно събитие, което тази година събира в три вечерни концерта участници от девет далечни и близки страни. Дните на фестивала са от 24 до 26 юли. Всяка вечер, в 19.00 часа, е предвидено дефиле на участниците по централната пешеходна зона на Добрич, което ще завършва с концерт на откритата сцена на площад „Свобода“. \r\nЕдинственият участник от България е Фолклорен ансамбъл „Сборенка“ при СУ „Св. Климент Охридски“ в град Добрич с ръководител Гергана Димитрова. Младите танцьори изучават българския фолклор в специализирана паралелка. Любовта си към народните песни и танци те изразяват и в свободното си време като част от този ансамбъл. С него представят характерни за различните фолклорни области на България танци. Участвали са във фестивали, конкурси и надигравания. С младежкия си дух и умения танцовият състав достойно представя град Добрич. Във фестивала ще се представят с типични добруджански танци. \r\nСъставът „Steel Grooving Band“ е създаден през 2002 г. на остров Мавриций. Основателите на групата - братята Хенсли и Карсли Сарамандиф, са се занимавали с музика от най-ранна възраст и след завършване на музикалното си образование създават „Steel Grooving Band“. С нея свирят в най-престижните хотели на острова и получават голямо признание за таланта си.  Канят ги за участие в международни фестивали и печелят награди за неподражаемия си стил, който е една съвкупност от ритми от Карибите и от традиционната за островите музика „The Sega“. \r\nАнсамбълът „Assuit folk art“ е основан през 1995 г. от млади ентусиасти, които обичат народните танци. Представят танци вдъхновени от пустинята и от района на Горен Египет. Трупата има и собствена школа за изучаване и запазване на традиционните танци. Особено атрактивен е танцът на танцуващата пола, чийто произход е забулен в мистични сказания и се изпълнява при различни ритуали. Приема се, че това е и основата на танца на въртящите се дервиши. \r\nФолклорно сдружение „Естефания Кайседо“ е създадено през 1998 г. от няколко студенти в град Баранкуила, Колумбия, под ръководството на Иван Кано. Част от репертоара на състава е от региона на Карибите, но изпълняват танци и от други региони на Колумбия. Участвали са почти всяка година в големи международни фолклорни фестивали по целия свят. \r\nАнсамбъл за народни песни и танци “LOS DEL BIO BIO” е основан през 1999 г. в град Консепсион, административен център на едноименната община и провинция в област Био Био, Чили, от студенти и млади танцьори с цел проучване, съхраняване и популяризиране на чилийската култура. Освен в международни турнета, съставът активно участва и в Международния фестивал в самия град Консепсион. Ръководители са Марта Сегура от Техническия университет в града, която е председател, музикален директор е проф. Кристиан Пинто и хореограф - проф. Маргарита Сегура. \r\nФолклорен танцов ансамбъл „ОРО“ е основан през 1959 г. в университета в град Ниш с ръководител д-р Владимир Мутавджич. От 1991 г. съставът е към Културния студентски център на университета в Ниш. В репертоара си имат народни танци и песни от всички части на Сърбия, с особен акцент върху тези от Югоизточна Сърбия, които по своя темперамент и колоритни костюми са много атрактивни. Ансамбълът е гостувал в много страни в Европа и света и печелил множество награди. „ОРО“ е основател на Националното сдружение на „Международен фестивал за фолклор и народно изкуство” под егидата на УНИЦЕФ - ЦИОФФ. Едни от най-аплодираните участници във фестивал години наред са грузинците.\r\nУниверситетският ансамбъл „UNIVERSITY 2“ към Държавния университет „Иван Джавахишвили“ - Тбилиси, Грузия, е основан от Давид Киквадзе през 1996 г. Програмата на ансамбъла е вълнуваща история за приключението и свободата на грузинския дух. Ансамбъл „UNIVERSITY 2“ е участвал в много фестивали по целия свят. Техните изпълнения са оставили незабравими спомени у публиката в Мексико, САЩ, Бразилия, Аржентина, Испания, Украйна, Франция, Русия, Беларус, Китай, Турция, Италия, Румъния, България, Унгария. Танцьорите мъже се отличават с изключително оригиналната техника на танцуване върху прегънатите фаланги на пръстите на краката, както и с характерните за грузинския фолклор скокове и завъртания. Наричат ги още „Летящите грузинци“. \r\nАртистичната група „Peru Multicolor“ е основана през 1999 г. в столицата на Република Перу Лима. В репертоара си „Перу Мултиколор“ съчетава музика и танци от различните региони на страната - Куско, където се намира Мачу Пикчу - земята на инките, от джунглата на най-голямата река в света - Амазонка, и също така от райони във високото плато, където има повече от 250 традиционни и популярни танца. В момента „Перу Мултиколор“ се състои от 40 артисти - музиканти и танцьори, чиято мисия  е да съхраняват и популяризират богатата култура на перуанските народи. Представяли са свои артистични проекти в Еквадор, Коста Рика, Франция, Италия, Швейцария, Алжир, Германия, Англия, Дубай, Чехия и САЩ. Живата култура на Перу е фолклорна ценност в световен мащаб и изпълненията на „Перу Мултиколор“ са посрещани с овации и голям интерес от публиката. Ръководител на състава е Хесус Ледесма. \r\nПоследният участник е от Аржентина - La  Academia de Danzas y Compañía Internacional “Desde el Alma”. Неин ръководител е Беатрис Фунес. Програмата на фестивала е публикувана на сайта на Община град Добрич, както и във Фейсбук профила на администрацията. \r\nЖулиета НИКОЛОВА", "date": "2017-07-23", "title": "Добрич: Международният младежки фестивал „Фолклор без граници“ ще се проведе в града под патронажа на кмета Йордан Йорданов"}
{"url": "http://www.focus-news.net/news/2017/07/23/2418673/the-times-of-israel-desetki-palestintsi-sa-raneni-pri-sblasatsi-v-erusalim-i-zapadniya-bryag.html", "text": "Повече от две десетки палестинци са ранени при нови сблъсъци в Ерусалим и Западния бряг, където много мюсюлмани излязоха на демонстрации срещу антитерористичните мерки за сигурност, които Израел предприе на Храмовия хълм, предава The Times of Israel.\r\nПродължаващото насилие идва след като трима палестинци бяха елиминирани при сблъсък с израелските сили за сигурност по време на бунтове. Още двама бяха неутрализирани в събота.\r\nАгенция „Фокус“ припомня, че в петък 19-годишен палестинец инфилтрира заселническото поселение Халамиш и уби трима членове на израелско семейство по време на Шабат.\r\nХиляди мюсюлмани се събраха пред Лъвската порта, за демонстрация срещу антитерористичните мерки на Израел. В края на молитвата, която бе изнесена, избухна бунт, който полицията потуши.  Симеон Миланов", "date": "2017-07-23", "title": "The Times of Israel: Десетки палестинци са ранени при сблъсъци в Ерусалим и Западния бряг"}
{"url": "http://www.focus-news.net/news/2017/07/23/2418659/nova-tv-makedoniya-bez-pasporti-no-na-svoboda-ostavat-obvinenite-po-deloto-titanik-makedonski-polititsi-ot-vmro-dpmne.html", "text": "Апелативният съд на Македония отхвърли жалбите на Специализираната прокуратура за затвор на обвинените по делото „Титаник“, включително и бившия премиер Никола Груевски, предава македонският телевизионен канал „Нова“.\r\nСъдът не даде присъди, но отхвърли и жалбите на обвинените, които поискаха да им бъдат върнати паспортите. На свобода, но без паспорти остават бившият премиер от ВМРО-ДПМНЕ Никола Груевски, бившият министър на вътрешните работи Гордана Янкулоска, бившият министър на транспорта Миле Янакиевски, бившият началник на кабинета на Груевски Мартин Протогеров, както и предишният генерален секретар на парламента Кирил Божиновски. \r\nРешенията на съда ще бъдат обявени утре. Тези решения не подлежат на обжалване. Симеон Миланов", "date": "2017-07-23", "title": "Нова ТВ (Македония): Без паспорти, но на свобода остават обвинените по делото „Титаник“ македонски политици от ВМРО-ДПМНЕ"}
{"url": "http://www.focus-news.net/news/2017/07/23/2418664/anadolu-agency-sledvashtata-strana-ot-persiyskiya-zaliv-koyato-turskiyat-prezident-shte-poseti-e-kuveyt.html", "text": "Турският президент продължи обиколката си из Персийския залив, заминавайки от Саудитска Арабия за Кувейт, предава Anadolu Agency .\r\nПрезидентът Реджеп Тайип Ердоган напусна Саудитска Арабия, след като проведе срещи с крал Салман, както и коронования принц Мохамед бин Салман.\r\nТурският президент е придружаван от високопоставена делегация, която включва външния министър Мевлют Чавушоглу, икономическия министър Нихат Зейбекчи , министърът на енергетиката и природните ресурси Берат Албайрак, министърът на отбраната Нуретин Чанъклъ, началникът на Генералния щаб Хулуси Акар, както и началникът на турското разузнаване (МИТ). Симеон Миланов", "date": "2017-07-23", "title": "Anadolu Agency: Следващата страна от Персийския залив, която турският президент ще посети е Кувейт"}
{"url": "http://www.focus-news.net/news/2017/07/23/2418670/voa-spetsialniyat-pratenik-na-sasht-v-ukrayna-zayavi-che-rusiya-e-otgovorna-za-konflikta-v-donbas.html", "text": "Специалният пратеник на САЩ в Украйна Курт Волкер заяви, че Русия е отговорна за „горещата война“ в югоизточната част на страната, предава Voice of America.\r\nКурт Волкер, който бе назначен от Държавния департамент по-рано този месец, за да преговаря за прекратяването на тригодишните сражения, посети Украйна в навечерието на телефонните разговори между лидерите на Русия, Германия, Франция и президента Порошенко.\r\n„Това не е замръзнал конфликт, това е гореща война и криза, на която трябва да реагираме незабавно“, каза той в град Караматорск. Симеон Миланов", "date": "2017-07-23", "title": "VOA: Специалният пратеник на САЩ в Украйна заяви, че Русия е отговорна за конфликта в Донбас"}
{"url": "http://www.focus-news.net/news/2017/07/23/2418666/sunday-express-evropeyskiyat-sayuz-nastoyava-velikobritaniya-da-plashta-pomoshti-na-detsata-na-imigranti-ot-evropa-v-obedinenoto-kralstvo.html", "text": "Преговарящите за Брекзит от европейска страна отказват да отстъпят от искането си децата на европейските имигранти във Великобритания да получават детски помощи, предава Sunday Express.\r\nЕвропейските мигранти трябва да могат да получават помощи дори за деца родени след като Великобритания напусне Европейския съюз.\r\nТова е едно исканията на европейския преговарящ Мишел Барниер, което заплашва да се превърне в сериозен проблем по време на преговорите между Лондон и Брюксел.\r\nБританските представители предложиха страната им да продължи плащането на помощи за деца на имигранти, които са пристигнали преди Брекзит, но не и за тези, които ще пристигнат след 29 март 2019-та година. Симеон Миланов", "date": "2017-07-23", "title": "Sunday Express: Европейският съюз настоява Великобритания да плаща помощи на децата на имигранти от Европа в Обединеното кралство"}
{"url": "http://www.focus-news.net/news/2017/07/23/2418667/the-telegraph-noviyat-direktor-na-otdel-komunikatsiikam-beliya-dom-zayavi-che-shte-spre-iztichaneto-na-klasifitsirana-informatsiya-kam-mediite.html", "text": "Новият директор на отдел „Комуникации“ на Белия дом Антъни Скарамучи заяви, че ще спре изтичането на важна информация, предава The Telegraph.\r\nТой подчерта, че изтичането на класифицирана информация е „неамериканско“, и ако някой от служителите му бъде хванат в подобна дейност, ще бъде уволнен.\r\n„Ако не спрем изтичането на информация, като бизнесмен ще предприема драстични действия. Ще им кажа да прекратят изтичането на информация, защото ако не го направят, аз ще спра тях“, каза той.\r\nПрезидентът Тръмп многократно заяви, че изтичането на класифицирана информация в различни медии е „криминално деяние“.Симеон Миланов", "date": "2017-07-23", "title": "The Telegraph: Новият директор на отдел „Комуникации“към Белия дом заяви, че ще спре изтичането на класифицирана информация към медиите"}
{"url": "http://www.focus-news.net/news/2017/07/23/2418668/saudi-gazette-sauditskiyat-kral-i-turskiyat-prezident-obsadiha-savmestnite-usiliya-v-borbata-sreshtu-terorizma.html", "text": "Саудитският крал Салман и турският президент Реджеп Тайип Ердоган обсъдиха съвместните усилия в борбата срещу тероризма, предава Saudi Gazette.\r\nПо време на среща в двореца ал Салам, двамата обърнаха особено внимание на нуждата от пресичане на финансовите потоци, които подхранват терористичните групировки. Освен това, те обсъдиха двустранните отношения между Турция и Саудитска Арабия, както и кризата в Персийския залив. По-късно президентът на Турция замина за Кувейт, който е следващата спирка от обиколката му на страните от Персийския залив.  Симеон Миланов", "date": "2017-07-23", "title": "Saudi Gazette: Саудитският крал и турският президент обсъдиха съвместните усилия в борбата срещу тероризма"}
{"url": "http://www.focus-news.net/news/2017/07/23/2418669/kuna-irakski-politsay-zagina-pri-opit-da-obezvredi-bomba.html", "text": "Един иракски полицай загина при опита си да обезвреди бомба в автомобил в град Фалуджа, предава кувейтската информационна агенция KUNA.\r\nГоворителят на Министерството на вътрешните работи на Ирак бригадир Саад Маан заяви, че друг служител на реда е ранен при инцидента в района ал Халабсах, който се намира в западната част на Фалуджа.\r\nАвтомобилът е бил паркиран, след като разузнавателните служби са преследвали и арестували шофьора, преди операцията по обезвреждане на взривното устройство. Симеон Миланов", "date": "2017-07-23", "title": "KUNA: Иракски полицай загина при опит да обезвреди бомба"}
{"url": "http://www.focus-news.net/news/2017/07/23/2418665/bivshiyat-direktor-na-makedonskiya-darzhaven-arhiv-filip-petrovski-dogovorat-s-balgariya-e-uvertyura-kam-smyana-na-imeto-na-makedoniya.html", "text": "Подписването на Договора за добросъседство с България не е финал, а увертюра към промяната на името на страната, каза в интервю за македонския телевизионен канал „Алфа“ , бившият директор на Държавния архив Филип Петровски.\r\nТой допълни, че сега се „пробва“ общественото мнение, което било под „невиждан пропаганден“ натиск. Ако договорът с България мине,  може да се премине към следващата фаза, а именно смяна на името на страната, твърди Петровски. Той твърди, че все пак не е сигурно дали промяна на името на Македония е възможна. Симеон Миланов", "date": "2017-07-23", "title": "Бившият директор на македонския Държавен архив Филип Петровски: „Договорът с България е увертюра към смяна на името“ на Македония"}
{"url": "http://www.focus-news.net/news/2017/07/23/2418438/tass-zavarshi-mandatat-na-sergey-kislyak-kato-poslanik-na-rusiya-v-sasht.html", "text": "Мандатът на Сергей Кисляк като посланик на Русия в САЩ завърши, предаде руската информационна агенция ТАСС, позовавайки се на съобщение на руското посолство във Вашингтон.\r\nФункциите на временно поверен в делата на Русия за САЩ, ще изпълнява досегашният съветник на посланика Денис Гончар.\r\n„Посланик С.И. Кисляк завърши своята мисия във Вашингтон. До пристигането на неговия приемник функциите на временно поверен в делата на Руската Федерация в САЩ ще изпълнява съветник-посланик Д.В. Гончар“, се отбелязва в съобщението\r\nПревод и редакция:", "date": "2017-07-23", "title": "ТАСС: Завърши мандатът на Сергей Кисляк като посланик на Русия в САЩ"}
{"url": "http://www.focus-news.net/news/2017/07/23/2418437/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на Египет Абдел Фатах ас Сиси присъства на откриването на военна база „Мохамед Нагиб“, намираща се в района Ал-Хамам, разположен западно от Александрия, където участва и на церемония по завършването на кадети от военната академия, пише  Ahram.\r\nБазата, за която се смята, че е най-голямата в Близкия изток, е построена на територията на бивше военно градче, построено през 1993 г., съдържащо 1155 сгради, което е реновирано през последните две години. Военната база ще служи за щаб на части от Северния военен окръг на Египет и ще засили ефективността на отбраната западно от Александрия, близо до която се строи АЕЦ „Ал Дабаа“ и са разположени петролни находища.\r\nБазата ще се използва за военни учения с армии от други държави. Обектът е наречен на Мохамед Нагиб,водач на египетската революция през 1952 г. и първи президент на страната, след като тя обявява независимост година по-късно. Очаква се базата да получи продоволствена самодостатъчност с близо 8300 декара насаждения.\r\n***  Президентът на Индонезия Джоко Видодо даде инструкция на полицията да бъде твърда към наркотрафикантите, включително и да ги ликвидира, ако е необходимо, пише   Jakarta Post.\r\n„Казвам ви, бъдете твърди, особено към чуждестранните трафиканти, влизащи в страната и съпротивляващи се на арест. Стреляйте ги. Не показвайте милосърдие“, заяви Видодо по време на реч, провела се в Джакарта. Думите му идват на фона на залавянето на пратка в размер на един тон метаамфетамин, дошъл от Тайван - най-голямата операция от този тип в последно време, при която един от трафикантите бе застрелян. „Ние наистина сме в извънредна ситуация, що се отнася до справянето с наркотрафикантите“, посочи президентът. \r\nНа свой ред началникът на националната полиция ген. Тито Карнавян заяви, че мнозина наркотрафиканти смятат Индонезия за добър пазар, защото според тях нейното законодателство е по-слабо в сравнение със съседни Малайзия, Филипини и Сингапур. „По този случай искаме да помолим полицията да действат твърдо и безжалостно, особено по отношение на чуждестранните трафиканти. Ако се съпротивляват при арест, стреляйте“, посочи той.\r\n*** В Иран в събота бе открито производството на нова противовъздушна ракета собствена разработка, пише  Tehran Times.\r\nРакетата, наречена „Саяд-3“ е подобрена версия на предишните модели. „Саяд“ означава ловец на персийски език.\r\nКомандирът на противовъздушната отбрана на иранската армия Фарзад Есмайли заяви по време на церемонията по откриването, че ракетата е „създадена напълно по местна технология“. \r\nОбхватът на „Саяд-3“ е 120 км. и може да нанася удари по цели на височина до 27 км.\r\n*** Външният министър на Саудитска Арабия Адел ал Джубеир заяви, че страната му е готова да открие нова страница в отношенията с Катар, ако страната се придържа към списъка с исканията, изпратени му от Рияд, Кайро, Абу Даби и Манама, пише   Asharq Al-Awsat.\r\n„Саудитска Арабия, Египет, ОАЕ и Бахрейн очакват от Доха спазване на исканията, за да обърнем страницата на спора“, заяви Ал Джубейр. „Ние просто искаме Катар да спазва принципите, които са предложени от нас“, добави той. \r\nМиналия месец четирите държави решиха да наложат дипломатически и икономически бойкот срещу Катар заради това, че, според тях, той финансира тероризма в региона. Ал Джубейр посочи, че предприетите мерки не целят „вредата“ на Катар. Външният министър изрази надежда, че Катар ще вземе „мъдрото решение, за да може регионът да стане по-добро място“.\r\n*** Външните министри на Турция и на Германия Мевлют Чавушоглу и Зигмар Габриел са провели телефонен разговор според турски, анонимни, дипломатически източници, цитирани от вестник   Daily Sabah.\r\nРазговорът се е провел в събота на фона на скорошното напрежение между Турция и Германия. Връзките между Анкара и Берлин са напрегнати през последните месеци, след като турските политици няколко пъти разкритикуваха Германия, че си затваря очите пред дейността на нейна територия на някои групировки, враждебни на Турция.  На свой ред германските власти критикуват Турция заради въпроси, свързани с човешките права и свободата на словото.\r\n*** Военните учения на НАТО под кодово наименование „Сейбър Гардиън-2017% приключиха в американската военна база Ново село в България. Това бяха най-мащабните маневри на НАТО в Черноморския регион за изминалата година, пише китайският вестник “Женмин Жибао“.\r\nПреди началото на бойните стрелби командващият на сухопътните войски на САЩ в Европа ген. Бен Ходижс заяви, че България има важно стратегическо положение в Черноморския регион и играе голяма роля в сфери като тиловото осигуряване на НАТО, транспорта и т.н. Според него ученията ще засилят способността на НАТО бързо да разполага войски във всеки район на Европа.\r\nНа маневрите присъстваха президентът на България Румен Радев и  министърът на отбраната Красимир Каракачанов. Министърът отбеляза, че въпросните учения не са насочени към страни извън НАТО, а демонстрират повишаването на способността на страните да водят съвместни бойни действия.\r\n***  Президентът на САЩ Доналд Тръмп обеща да подобри положението на американските въоръжени сили, посочвайки, че те са преминали през „много, много лоши времена“, пише   The Hill.\r\n„Това бе много, много лош период за нашата армия“, заяви Тръмп по време на церемонията по пускане на вода на новия самолетоносач на флота на САЩ „Джералд Форд“ . След като се представи като противоотрова за годините на бившия президент Барак Обама Тръмп заяви, че Конгресът трябва да гласува бюджет, който да увеличи средствата за отбраната. \r\n„Трябва да добавим още 20 млн.  долара за отбрана тази година. И поисках от Конгреса допълнителни 54 милиарда за следващата година“, посочи Тръмп. „Сега Конгресът трябва да си свърши работата и да гласува бюджет, който да ни даде по-високи, стабилни и предсказуеми нива за нашите военни нужди, каквито нашите биещи се мъже и жени заслужават“, добави той. \r\n„Няма друга като американската мощ. Ще станем по-големи, по-добри и по-силни при моята администрация“, добави президентът. „Когато наш съд премине през хоризонта, нашите съюзници ще бъдат спокойни, а нашите врагове ще треперят, защото Америка идва“, заяви Тръмп. „При влизане в битка, ние не искаме честен бой – тъкмо обратното. Ние искаме победа и ще имаме пълна победа, вярвайте ми“, добави той.", "date": "2017-07-23", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/07/23/2418436/predstoyashti-sabitiya-v-stranata-za-23-yuli-agentsiya-fokus.html", "text": "От 11.00 часа на Лятна естрада в Борисовата градина ще се проведе детска програма на Театър „ПАН“. От 19.00 часа на същото място ще състои концерт на Младежки струнен квартет. \r\n***\r\nОт 21.00 часа на Лятната сцена в зоопарка ще се състои прожекция на филма „Солта на земята” 2014, режисьори Жулиано Рибейро Салгадо и Вим Вендерс.\r\n***\r\nОт 10.00 часа пред барелефа на Никола Вапцаров, разположен на фасадата на Драматичен театър „Никола Вапцаров”, благоевградската общественост ще почете 75 години от смъртта на поета.\r\n***\r\nОт 12.00 часа до главния път Пазарджик – Велинград, жители на с. Варвара ще излязат на протестен митинг-шествие, за да изразят недоволството си срещу начина, по който кметът Марин Рачев управлява Община Септември.\r\n***   \r\nОт 10.00 часа на басейна на Радиотехникума ще се проведе Международен конкурс „Мис фестивал“ като част от програмата на XX Международен фолклорен фестивал Велико Търново 2017. \r\n***     \r\nОт 14.30 часа в Арбанаси като част то Националния фолклорен събор „Болярска среща'' ще се проведе автентична българска сватба. \r\n***\r\nОт 10.00 часа в местността Валога, с Оходен, ще се състои IV Международен фестивал за древни култури „Слънцето на Тодорка“.\r\n***\r\nОт 19.30 часа на скейтпарк – сцена в градски парк „Св. Георги“, ще се състои поредицата „Добрич Джази“. \r\n***         \r\nОт 12.00 часа в параклиса „Св. Илия” в местността Илинден ще бъде отслужена Литургия, ще бъде раздадена и благословена трапеза. Събитието е част от тридневния събор „Илинден – среща на родовете“. От 20.00 часа, празникът ще бъде закрит с народно веселие. \r\n***\r\nВ 10.30 часа ще започне автомобилното състезание по планинско изкачване „Шипка – Дамасцена 2017”.", "date": "2017-07-23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2017/07/23/2418441/hurryiet-vanshnite-ministri-na-turtsiya-i-germaniya-sa-obsadili-krizata-mezhdu-dvete-strani-po-telefona.html", "text": "Външните министри на Турция и Германия, Мевлют Чавушоглу и Зигмар Габриел са се чули по телефона за да обсъдят кризата, развила се между двете съюзнички от НАТО, заради ареста на няколко активиста в Истанбул, предава Hurryiet, позовавайки се на дипломатически източници.\r\nВсе още няма подробности, за какво точно са говорили двамата министри.\r\nПревод и редакция:", "date": "2017-07-23", "title": "Hurryiet: Външните министри на Турция и Германия са обсъдили кризата между двете страни по телефона"}
{"url": "http://www.focus-news.net/news/2017/07/23/2418440/al-jazeera-iran-zapochva-da-proizvezhda-nov-vid-raketi.html", "text": "Иран обяви, че започва да произвежда нов вид ракети, съобщава Al Jazeera, позовавайки се на ирански източници. Новите ракети ще са способни да свалят изтребители, дронове, балистични ракети и хеликоптери.\r\nРакетата „Сайад-3“ достига височина от 27 км и може да измине 120 км, заяви Военния министър на Иран Хюсеин Деган.\r\nТой също каза, че скорошната военна сделка между САЩ и Саудитска Арабия е заплаха за Иран.\r\n„Скоро станахме свидетели на безпрецедентна покупка на оръжие. Пари, които бяха платени като откуп за Америка и имат за цел да наводнят региона с оръжие. Другата цел е да бъде сплашен Иран“, добави Деган.\r\nПревод и редакция:", "date": "2017-07-23", "title": "Al Jazeera: Иран започва да произвежда нов вид ракети"}
{"url": "http://www.focus-news.net/news/2017/07/23/2418442/balgariya-komentari-v-svetovnite-medii-agentsiya-fokus.html", "text": "Български телевизионен канал се извини на Украйна за това, че е показал карта на страната без Крим, съобщи украинското посолство в България, предава УНИАН.\r\nУкраинският посланик Николай Балтажи написа във „Фейсбук“: „най-накрая получихме писмено извинение от страна на ръководството на националния телевизионен канал БТВ за показването на карта на Украйна без Крим“. \r\n„Опитите на посегателство върху териториалната цялост на Украйна са обречени на провал!“, се допълва в съобщението.\r\n*** Холандската полиция обяви на 21 юли, че на 11 юли при проверка на микробус край град Лунтерен в източната провинция Гелдерланд е задържала двама души, единият от които българин, със 132 кг. хероин и с няколко оръжия, предаде  NL Times.\r\nПолицията е спряла микробуса за проверка и открива незаконни предмети. При по-нататъшна проверка полицията открива скрито отделение, съдържащо наркотиците, както и две карабини, осем пистолета, пушка-помпа, заглушител и голямо количество муниции. \r\nПътникът и водачът са задържани за незаконно притежание на наркотици и оръжие. Това са 46-годишен българин и 33-годишен холандец. Наркотиците и оръжието са иззети. \r\n„Във връзка с провеждащото се разследване и с ограничителните мерки арестите са обявени едва сега“, коментира полицията.\r\n*** Сестрите Ина и Росица Паунови от България от 2012 г. са започнали да изучават тайните на употребата на рози в кулинарията и са създали марката „Rosey’s mark“. Заедно с готвач Ради Стамболов те започват да произвеждат черен шоколад с рози и неотдавна са го патентовани. Той е първият шоколад, произвеждан някога с розово масло, предаде македонската медия  „Бизнес Инфо“.\r\nОсвен шоколади, компанията им предлага и сладко от рози и чай.  Мисията на фирмата е да популяризира употребата на розите в хранителната индустрия чрез серия от дейности и измисляме на авторски рецепти.\r\n*** Военните учения на НАТО под кодово наименование „Сейбър Гардиън-2017% приключиха в американската военна база Ново село в България. Това бяха най-мащабните маневри на НАТО в Черноморския регион за изминалата година, пише китайският вестник “Женмин Жибао“.\r\nПреди началото на бойните стрелби командващият на сухопътните войски на САЩ в Европа ген. Бен Ходижс заяви, че България има важно стратегическо положение в Черноморския регион и играе голяма роля в сфери като тиловото осигуряване на НАТО, транспорта и т.н. Според него ученията ще засилят способността на НАТО бързо да разполага войски във всеки район на Европа.\r\nНа маневрите присъстваха президентът на България Румен Радев и  министърът на отбраната Красимир Каракачанов. Министърът отбеляза, че въпросните учения не са насочени към страни извън НАТО, а демонстрират повишаването на способността на страните да водят съвместни бойни действия.", "date": "2017-07-23", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/07/23/2418439/reuters-polskoto-pravitelstvo-prodalzhava-remonta-na-sadebnata-sistema-vapreki-narastvashtite-kritiki.html", "text": "Полската управляваща партия „Право и Справедливост“ отхвърли критиките на основните си партньори, като ЕС и САЩ, както и на хилядите протестиращи и продължи с действията си, целящи да направят основен ремонт на съдебната система на страната, предаде агенция Reuters.\r\nВъпреки продължаващите демонстрации в полските градове, сенаторите от управляващата партия „Право и Справедливост“ са приели закон, който предвижда отстраняването на всички Върховни съдии, с изключение на тези, които са посочени от Правосъдния министър.\r\nПревод и редакция:", "date": "2017-07-23", "title": "Reuters: Полското правителство продължава ремонта на съдебната система, въпреки нарастващите критики"}
{"url": "http://www.focus-news.net/news/2017/07/23/2418443/reuters-direktorat-na-ans-na-sasht-ne-misli-che-momentat-e-podhodyasht-za-vzaimodeystvie-s-rusiya-v-kibersigurnostta.html", "text": "Директорът на Агенцията за Национална Сигурност на САЩ, Майк Роджърс отрече вероятността Русия и САЩ да имат общ кибер-екип, предложение обсъждано между президентите на Русия и САЩ, Владимир Путин и Донълд Тръмп, предаде Reuters.\r\nОтказът се основава на предположението на американските разузнавателни служби, че Русия се е намесила в изборите за президент на САЩ през 2016 г., помагайки на Доналд Тръмп да спечели.\r\nПревод и редакция:", "date": "2017-07-23", "title": "Reuters: Директорът на АНС на САЩ не мисли, че моментът е подходящ за взаимодействие с Русия в киберсигурността"}
{"url": "http://www.focus-news.net/news/2017/07/23/2418444/dve-zheni-postradaha-pri-pozhar-v-hotel-v-stolichniya-kvartal-lozenets-obzor.html", "text": "Две жени пострадаха при пожар в хотел „Маринела“ в столичния квартал „Лозенец“. Сигналът за инцидента в подземна зала на хотела е подаден малко след 11.00 часа. На място са изпратени 8 пожарни коли и 4 линейки. След близо 3 часа пожарът беше потушен. При инцидента пострадаха две жени, които са откарани за преглед в УМБАЛСМ „Пирогов“.  Две жени са преминали през спешното отделение на болницата, като едната остава за лечение в Клиниката по токсикология с интоксикация с пушечни газове. Другата жена е освободена.", "date": "2017-07-23", "title": "Две жени пострадаха при пожар в хотел в столичния квартал „Лозенец“ (ОБЗОР)"}
{"url": "http://www.focus-news.net/news/2017/07/23/2418445/peter-altmayer-germanskite-vlasti-schitat-deystviyata-na-ankara-spryamo-aktivisti-i-zhurnalisti-za-nepriemlivi.html", "text": "Мерките, предприети от правителството на Германия, по отношение на Турция, са били необходими, защото действията на Анкара по отношение на активисти и журналисти, както и нападките ѝ спрямо Германия са неприемливи, заяви ръководителя на Кабинета на федералния канцлер Петер Алтмайер, в интервю за германския вестник Bild am Sontag.\r\n“Действията на Турция са неприемливи. Предприетите мерки са абсолютно необходими и правителството на Германия е единодушно по този въпрос“.\r\n„Германия е задължена да защитава своите граждани и репутацията на своите компании“, подчерта Алтмайер.“ Вътрешнополитическите конфликти в Турция не трябва да водят към нарушаване на основните права на човека, като например свободата на пресата“.\r\nОсвен това той подчерта, че Берлин се стреми към „добри отношения с тази голяма и важна страна. Това обаче е актуално, само ако Турция остане правова държава“.\r\nПревод и редакция:", "date": "2017-07-23", "title": "Петер Алтмайер: Германските власти считат действията на Анкара спрямо активисти и журналисти за неприемливи"}
{"url": "http://www.focus-news.net/news/2017/07/23/2418449/reuven-rivlin-izrael-shte-se-bori-s-terora-bezkompromisno.html", "text": "Президентът на Израел изказа своите съболезнования към семейството на убитите по време на терористичната атака израелтяни в селището Халамиш и даде обет, че Израел ще продължи да се бори с тероризма безкомпромисно, предаде The Times of Israel.\r\n“В този тежък момент, нашите сърца са със пострадалото семейство в Халамиш, както и с цялата общност там, след непрежалимата загуба, която те претърпяха снощи. Страшните картини и мислите, които са връхлетели тези деца докато са бягали към убежищата си, а после и осъзнаването на ужасната случка – това наистина е сърцераздирателно“, заяви Ривлин.\r\n„Моля се за бързото възстановяване на ранените и искам да изкажа подкрепата си за Въоръжените сили на Израел, както и всички други служби занимаващи се със сигурността, които във всеки момент работят за нашата безопасност, особено в последните няколко дни. Знам, че няма да покажем толерантност към тези, които заговорничат против нас и ще се борим с тероризма безжалостно и безкомпромисно“, каза още президентът на Израел.\r\nПревод и редакция:", "date": "2017-07-23", "title": "Реувен Ривлин: Израел ще се бори с терора „безкомпромисно“"}
{"url": "http://www.focus-news.net/news/2017/07/23/2418447/ria-novosti-kongresat-na-sasht-publikuva-zakonoproekta-za-sanktsii-protiv-rusiya.html", "text": "Конгресът на САЩ публикува на своята интернет страница законопроекта за санкции срещу Иран и Русия, предаде „РИА Новости“. Гласуването ще се състои на 25 юли.\r\nЗаконопроектът предвижда да съкрати максималния срок на пазарно финансиране на руските банки, които се намират под санкции на 14 дни, а на санкционираните компании от нефтогазовия сектор – на 30 дни.\r\nДокументът също така предвижда, че президента на САЩ ще може да налага санкции на лица, които имат намерение да вложат в строителството на руски експортни тръбопроводи повече от пет милиона долара за година или един милион долара наведнъж. Под удар попадат също така лицата, които предоставят на проекта услуги, технологии или оказват информационна поддръжка.\r\nСАЩ продължава да противодейства на строителството на газопровода „Северен поток-2“, заради „лошото въздействие върху енергийната сигурност на ЕС, развитието на газовия пазар в Централна и Източна Европа и заради енергийните реформи в Украйна“. Авторите на документа също така имат намерение да направят приоритет, на администрацията на САЩ, износа на американски енергоресурси в Европа, за да „защитят енергийната сигурност на съюзниците“.\r\nЗаедно с това Конгресът смята, че няма нужда да се налагат нови санкции в сферата на сътрудничеството между САЩ и Русия в космоса, за да не навредят на НАСА.\r\nПревод и редакция:", "date": "2017-07-23", "title": "„РИА Новости“: Конгресът на САЩ публикува законопроекта за санкции против Русия"}
{"url": "http://www.focus-news.net/news/2017/07/23/2418671/", "text": "Над 40 автобуса са спрени на сръбската граница на ГКПП Градина-Калотина и не могат да преминат на българска земя. Това съобщи за Радио „Фокус“ бившият окръжен прокурор на Сливен Кети Бозукова, която се намира на границата: „В момента ситуацията е такава, че близо два часа чакаме на границата, над 40 автобуса са спрени и не можем да се приберем. Няма и някакво движение от страна на автобусите към България. От всички автобуси хората сме излезнали навън, тъй като е и доста горещо, неприятна е цялата ситуация, защото сме много хора“, коментира Бозукова. Тя допълни, че се нядава ситуацията да бъде разрешена скоро.", "date": "2017-07-23", "title": "Над 40 автобуса са спрени на ГКПП Градина-Калотина и не могат да преминат на българска земя"}
{"url": "http://www.focus-news.net/news/2017/07/23/2418453/otkriha-tyaloto-na-16-godishnoto-momche-koeto-blasna-peshehodtsi-v-rayona-na-trigrad-obzor.html", "text": "Тялото на 16-годишния Кристиян, който блъсна пешеходци в района на Триград, е открито от баща му в района на Триградските скали. Момчето изчезна и беше обявено за общодържавно издирване след като на 8 юли блъсна петима пешеходци, сред които и 6-годишно момиче. Стана ясно, че Кристиян е бил без книжка и е избягал от мястото на инцидента. \r\n13 дни след изчезването на момчето издирването му, в което се включиха местни доброволци и полицаи, приключи без резултат. Дни преди да бъде прекратено издирването на Кристиян, се появи информация, че е бил видян от жени, отишли за гъби. Кметът на Триград Цветан Славков обаче опроверга тази информация.\r\nКомисар Сийка Забилева, главен разследващ полицай по случая посочи, че на мястото, където е намерено тялото на момчето се извършва оглед, в присъствието и на съдебен лекар. Тя обясни, че от установеното при огледа ще бъде образувано досъдебно производство, което ще изяснява при какви обстоятелства е загинало момчето.\r\nПо-късно от ОДМВР-Смолян уточниха, че алпинисти ще изваждат тялото на Кристиян, защото е в недостъпна скалиста местност, до която не може да стигне пеша. Според първоначалните данни момчето е паднало или скочило от около 120-метрова скала.\r\nБиляна ИВАНОВА", "date": "2017-07-23", "title": "Откриха тялото на 16-годишното момче, което блъсна пешеходци в района на Триград (ОБЗОР)"}
{"url": "http://www.focus-news.net/news/2017/07/23/2418451/tass-doverieto-kam-emanyuel-makron-vav-frantsiya-e-spadnalo-s-deset-protsenta-spored-sotsiologichesko-prouchvane.html", "text": "Нивото на доверие към президента на Франция Еманюел Макрон и министър председателя Едуард Филип е паднало рязко от момента на идването им на власт през май, предаде ТАСС, позовавайки се на данни от ежемесечната анкета на Френския институт за изследване на общественото мнение.\r\nСпоред изследването, Макрон към края на юли има доверието на 54% от французите, което е с десет процента по-малко, отколкото през предишния месец. Недоволните от работата на новия президент са се увеличили от 35% до 43%.\r\nСпаднало е доверието и към министър председателя Едуард Филип, който Макрон назначи на поста веднага след победата си на президентските избори през май. В юлското изследване положителна оценка на премиера са дали 56% от анкетираните, докато месец по-рано са го поддържали 64%.\r\nПревод и редакция:", "date": "2017-07-23", "title": "ТАСС: Доверието към Еманюел Макрон във Франция е спаднало с десет процента, според социологическо проучване"}
{"url": "http://www.focus-news.net/news/2017/07/23/2418452/cnn-dmitriy-peskov-e-izrazil-negativnoto-mnenie-na-moskva-kam-zakonoproekta-za-sanktsii-sreshtu-rusiya.html", "text": "Москва се отнася негативно към това, че в Камарата на представителите и в Конгреса на САЩ ще се проведе гласуване по законопроект, който предлага да се въведат нови санкции против Русия, а също така и срещу Иран и Северна Корея. Това е съобщил прессекретаря на руския президент Дмитрий Песков, в съобщение изпратено на американския телевизионен канал CNN.\r\nВ съобщението пише, че той оценява законопроекта „доста негативно“.\r\nПревод и редакция:", "date": "2017-07-23", "title": "CNN: Дмитрий Песков е изразил негативното мнение на Москва към законопроекта за санкции срещу Русия"}
{"url": "http://www.focus-news.net/news/2017/07/23/2418454/express-milioneri-koito-sa-sreshtu-brekzit-shte-napravyat-nova-partiya-ako-dzheremi-korbin-prodalzhi-da-varvi-na-lyavo.html", "text": "Милионери, които са за оставането на Великобритания в Европейския съюз обмислят създаването на алтернативна Работническа партия, ако Джереми Корбин продължи да отива все по-вляво в политическия спектър, пише британския вестник Express.\r\nНяколко знаменитости са свързани с идеята за създаване на партия, която ще бъде лявоцентристка и ще има за цел да блокира Брекзит.\r\nБившият премиер на Великобритания Тони Блеър е едно от имената на богаташи, които са свързани с инициативата. В списъка фигурира и собственика на футболния отбор Хъл Сити д-р Асем Алам, който е правил дарение на Работническата партия в размер на 700 хиляди паунда, но по времето, когато неин лидер беше Ед Милибанд.\r\nПрез ноември 2016 г., бяха публикувани електронни съобщения, от които стана ясно, че собственикът на „Върджин“, Ричърд Брансън, е готов да спонсорира кампания, целяща да спре Брекзит. Тогава Брансън получи подкрепа от знаменития Боб Гелдоф.\r\nБрансън вече е давал средства на организации, създадени от проевропейски настроения лидер на Либерално-демократическата Ник Клег. В акцията са участвали също алкохолния магнат Ричърд Рийд и милиардера Джордж Сорос.\r\nИзточник близък до идеята коментира за вестника: „Имаше обсъждане на високо ниво, за това да се финансира група, която да е анти-Брекзит и анти-Корбин – трета партия, която ще прегърне прогресивната идеология“.\r\n„Идеята не е намерила поле за реализация до този момент, тъй като Джереми Корбин надхвърли всички очаквания на последните избори. Обсъжданията са прекратени за момента, но не завинаги. Никой не знае какво може да се случи в бъдеще. След като стана ясно, че Корбин поддържа идеята за напускане на единния пазар и ратува за крайно ляво развитие на партията, апетитът за създаване на алтернатива се засилва. В момента има консенсус, че времето ще даде отговор на това, какво трябва да се прави“.\r\nПревод и редакция:", "date": "2017-07-23", "title": "Express: Милионери, които са срещу Брекзит, ще направят нова партия, ако Джереми Корбин продължи да върви на ляво"}
{"url": "http://www.focus-news.net/news/2017/07/23/2418450/reuters-skandalat-za-gazovite-turbini-v-krim-razvalya-otnosheniyata-mezhdu-germaniya-i-rusiya.html", "text": "Берлин предупреди Москва, че пренебрегването на санкциите, включително пренасянето в Крим на четири газови турбини, доставени в Русия от германския концерн Сименс, обтягат политическите отношения между двете страни, предаде Reuters, позовавайки се на публикации в немската преса.\r\nГоворител на Външното министерство на Германия, сподели че правителството му на няколко пъти е обръщало внимание на Русия за откритото пренебрежение към санкциите и незаконното поведение на някои руски компании.\r\nСпоред изявлението руският президент Владимир Путин е уверил Зигмар Габриел, тогава изпълняващ длъжността на икономически министър, че турбините не са предназначени за експлоатация на територията на Крим.\r\nПревод и редакция:", "date": "2017-07-23", "title": "Reuters: Скандалът за газовите турбини в Крим разваля отношенията между Германия и Русия"}
{"url": "http://www.focus-news.net/news/2017/07/23/2418446/afp-politsiyata-vav-venetsuela-razprasna-antipravitelstven-protest-sas-salzotvoren-gaz.html", "text": "Полицаи на мотоциклети използваха сълзотворен газ, за да разпръснат антиправителствен протест в Каракас, предаде AFP.\r\nПротестиращите се бяха събрали на поход към сградата на Върховния съд, от който искат да приеме решение за отстраняването на президента Николас Мадуро от власт.\r\nСъбитието имаше за цел също да покаже подкрепа за 33-ма магистрати, така наречения „Върховен съд в сянка“, чиито имена бяха посочени от опозицията на Мадуро, като желани заместници на съдиите от сегашния Върховен съд на страната. Смята се, че сегашните магистрати във висшата съдебнаинстанция са съюзници на действащия президент и често взимат решение в негова полза.\r\nДобили смелост след големите протести парализирали големи части страната, включително столицата Каракас, в четвъртък 20.07, лидерите на опозицията направиха символична инаугурационна церемония за съдиите от „сенчестия Върховен съд“.\r\nПревод и редакция:", "date": "2017-07-23", "title": "AFP: Полицията във Венецуела разпръсна антиправителствен протест със сълзотворен газ"}
{"url": "http://www.focus-news.net/news/2017/07/23/2418459/the-guardian-nyama-kak-da-se-podgotvim-za-brekzit-ako-ne-znaem-nakade-otivame.html", "text": "Тик. Так. Вече стигнахме до тази сцена от филма Брекзит, в която струйки пот започват да се стичат по лицата на екипажа. Те вече забелязаха, че времето изтича, пише в коментар публикуван в британското издание The Guardian.\r\nВече изминаха четири месеца, откакто Тереза Мей изпрати писмото, в което уведоми ЕС, че Британия напуска. Все още нищо не е договорено. Правителството продължава караниците си относно най-добрия начин за напускане на общността. Разговорите в Брюксел бележат минимален напредък по ключовите теми, а времето е най-големия враг на Великобритания и става все по-смъртоносен противник с всеки изминал ден.\r\nНикога не стана ясно накъде ще тръгне страната в много отношения, след като прекъсне връзките с най-близките си съседи, които са и най-важни търговски партньори. Никога не беше сигурно, че страната ни ще може да предоговори всички аспекти, от важно значение. Времето безмилостно продължава да тече, а не се знае какво ще стане с икономическите връзки с ЕС, които са градени, в повече от 40 години сложно и дълбоко взаимодействие.\r\nПревод и редакция:", "date": "2017-07-23", "title": "The Guardian:  Няма как да се подготвим за Брекзит, ако не знаем накъде отиваме"}
{"url": "http://www.focus-news.net/news/2017/07/23/2418460/the-telegraph-aktivisti-na-konservativnata-partiya-iskat-ot-tereza-mey-da-si-podade-ostavkata-do-koleda.html", "text": "Британският премиер Тереза Мей трябва да обмисли възможността да си подаде оставката преди Коледа, според избиратели на „Торите“, които смятат, че нестабилността на нейното управление, на партията и държавата, поставят под въпрос Брекзит, пише The Telegraph.\r\nАвторитетни гласове, сред избирателите на Консервативната партия, твърдят че авторитета на министър председателят никога няма да се възстанови след провала на изборите и нуждата от бърза смяна на кормилото на партията е належаща.\r\nАктивистите искат от Тереза Мей да прекара ваканцията си, която започва тази седмица, в планове за преход към нов лидер, без да има нужда от състезание за поста ѝ.\r\nЕдна от групите, обяви премиера за „политически труп“, след като член на кабинета поиска от Мей да сложи пълномощията си в близките месеци.\r\nТова ясно показва несигурността на позицията на Тереза Мей. Членовете на Консервативната партия ще обмислят сериозно бъдещето ѝ в близките седмици.\r\nЯростта на избирателите на „Торите“ от последните избори, бе ясно демонстрирана пред управляващия борд на партията на последната конференция на Консервативната партия, проведена през месец юни 2017 г.\r\nПревод и редакция:", "date": "2017-07-23", "title": "The Telegraph: Активисти на Консервативната партия искат от Тереза Мей да си подаде оставката до Коледа"}
{"url": "http://www.focus-news.net/news/2017/07/23/2418455/independent-opozitsiyata-obvini-britanskoto-pravitelstvo-che-e-nedemokratichno.html", "text": "Британското правителство получи критики, за това, че е използвало „сенчести“ тактики, за да избегне контрол за вземането на важни решения. Обвинението е, че „Торите“ не са качили на официалната си интернет страница обявления и документи, като по този начин са целяли да избегнат скандали преди лятната ваканция в британската политика през Август, пише Independent.\r\nОпозиционните партии описаха тази стратегия, като „демократическа мерзост“ и добавиха, че Консервативната партия през 2017 г. е отишла на „нови нива на недемократичността“. Правителството се е опитало да погребе истории, вариращи от прахосване на пари за ненужни дела, до недостиг на средства за заплати на войници.\r\nВ съобщения на опозицията се разкрива, че броят на полицаите е достигнал най-ниското си ниво от 30 години насам. Освен това е спряно финансирането по програма за електрифициране на железниците. Като друг сериозен повод за притеснение се сочи това, че броят на бивши министри, които сега работят в частния сектор е нарастнал с 60%.\r\nВ други документи правителството е критикувано за това, че е профукало 1.1 милиона лири за защита по делото за активизирането на 50-а статия от законодателството на ЕС, което загуби. Освен това опозицията е „притеснена“ от липсата на студенти, които да изучават висша математика.\r\nПревод и редакция:", "date": "2017-07-23", "title": "Independent: Опозицията обвини Британското правителство, че е „недемократично“"}
{"url": "http://www.focus-news.net/news/2017/07/23/2418456/reuters-opozitsiyata-vav-venetsuela-shte-organizira-dvudnevna-stachka-sledvashtata-sedmitsa.html", "text": "Опозицията във Венецуела обяви, че ще проведе двудневна стачка следващата седмица, освен другите предвидени протести, които целят да поставят под напрежение президента Николас Мадуро, от когото се очаква да се откаже от идеята си, за провеждане на нови избори за Конгрес на 30 юли тази година, предаде Reuters.\r\nОсвен планираната стачка за сряда и четвъртък, са планирани походи, които ще се проведат в понеделник и петък, заявиха официални лица от коалицията Демократичен съюз.\r\nПревод и редакция:", "date": "2017-07-23", "title": "Reuters: Опозицията във Венецуела ще организира двудневна стачка следващата седмица"}
{"url": "http://www.focus-news.net/news/2017/07/23/2418462/futbol-barselona-pobedi-yuventus-s-21-v-priyatelski-mach.html", "text": "Футбол. Барселона победи Ювентус с 2:1 в приятелски мач игран на „Метлайф Стейдиъм“ в Ню Йорк пред повече от 84 хиляди зрители. И двата гола за Барселона отбеляза Неймар, а Джорджо Киелини вкара за Ювентус.\r\nДвата отбора ще изиграят следващите си мачове от турнето си в САЩ в четвъртък. Барселона ще играе с Манчестър Юнайтед, а Ювентус с Пари Сен Жермен.", "date": "2017-07-23", "title": "Футбол: Барселона победи Ювентус с 2:1 в приятелски мач"}
{"url": "http://www.focus-news.net/news/2017/07/23/2418458/katastrofa-zatrudni-za-okolo-2-chasa-dvizhenieto-po-avtomagistrala-magistrala-trakiya-obzor.html", "text": "Kатастрофа затрудни за около 2 часа движението в двете посоки на автомагистрала  „Тракия“ при 150 км.  Сигналът за инцидента е подаден малко след 07.00 часа.  По първоначална информация лек автомобил с турска регистрация,  движещ се в посока София, ударил движещата се пред него кола, превозваща лодка. В резултат на удара лодката  е преминала през мантинелата в отсрещното платно за движение и е ударила в лек автомобил. При инцидента няма пострадали, но до изтегляне на ремаркето и приключване на огледа на място се образуваха тапи. През цялото време пътни полицаи регулираха движението. В резултат на образувалата се тапа в посока Бургас станаха още няколко леки пътни инциденти.", "date": "2017-07-23", "title": "Катастрофа затрудни за около 2 часа движението по автомагистрала магистрала „Тракия“ (ОБЗОР)"}
{"url": "http://www.focus-news.net/news/2017/07/23/2418461/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей трябва да обмисли възможността да си подаде оставката преди Коледа, според избиратели на „Торите“, които смятат, че нестабилността на нейното управление, на партията и държавата поставят под въпрос Брекзит, пише The Telegraph.\r\nАвторитетни гласове, сред избирателите на Консервативната партия, твърдят че авторитета на министър председателят никога няма да се възстанови след провала на изборите и нуждата от бърза смяна на кормилото на партията е належаща.\r\nАктивистите искат от Тереза Мей да прекара ваканцията си, която започва тази седмица, в планове за преход към нов лидер, без да има нужда от състезание за поста ѝ.\r\nЕдна от групите, обяви премиера за „политически труп“, след като член на кабинета поиска от Мей да сложи пълномощията си в близките месеци.\r\nТова ясно показва несигурността на позицията на Тереза Мей. Членовете на Консервативната партия ще обмислят сериозно бъдещето ѝ в близките седмици.\r\nЯростта на избирателите на „Торите“ от последните избори, бе ясно демонстрирана пред управляващия борд на партията на последната конференция на Консервативната партия, проведена през месец юни 2017 г.\r\n*** Тик. Так. Вече стигнахме до тази сцена от филма Брекзит, в която струйки пот започват да се стичат по лицата на екипажа. Те вече забелязаха, че времето изтича, пише в коментар публикуван в британското издание The Guardian.\r\nВече изминаха четири месеца, откакто Тереза Мей изпрати писмото, в което уведоми ЕС, че Британия напуска. Все още нищо не е договорено. Правителството продължава караниците си относно най-добрия начин за напускане на общността. Разговорите в Брюксел бележат минимален напредък по ключовите теми, а времето е най-големия враг на Великобритания и става все по-смъртоносен противник с всеки изминал ден.\r\nНикога не стана ясно накъде ще тръгне страната в много отношения, след като прекъсне връзките с най-близките си съседи, които са и най-важни търговски партньори. Никога не беше сигурно, че страната ни ще може да предоговори всички аспекти, от важно значение. Времето безмилостно продължава да тече, а не се знае какво ще стане с икономическите връзки с ЕС, които са градени, в повече от 40 години сложно и дълбоко взаимодействие.\r\n*** Британското правителство получи критики, за това, че е използвало „сенчести“ тактики, за да избегне контрол за вземането на важни решения. Обвинението е, че „Торите“ не са качили на официалната си интернет страница обявления и документи, като по този начин са целяли да избегнат скандали преди лятната ваканция в британската политика през Август, пише Independent.\r\nОпозиционните партии описаха тази стратегия, като „демократическа мерзост“ и добавиха, че Консервативната партия през 2017 г. е отишла на „нови нива на недемократичността“. Правителството се е опитало да погребе истории, вариращи от прахосване на пари за ненужни дела, до недостиг на средства за заплати на войници.\r\nВ съобщения на опозицията се разкрива, че броят на полицаите е достигнал най-ниското си ниво от 30 години насам. Освен това е спряно финансирането по програма за електрифициране на железниците. Като друг сериозен повод за притеснение се сочи това, че броят на бивши министри, които сега работят в частния сектор е нарастнал с 60%.\r\nВ други документи правителството е критикувано за това, че е профукало 1.1 милиона лири за защита по делото за активизирането на 50-а статия от законодателството на ЕС, което загуби. Освен това опозицията е „притеснена“ от липсата на студенти, които да изучават висша математика.\r\n***Милионери, които са за оставането на Великобритания в Европейския съюз обмислят създаването на алтернативна Работническа партия, ако Джереми Корбин продължи да отива все по-вляво в политическия спектър, пише британския вестник Express.\r\nНяколко знаменитости са свързани с идеята за създаване на партия, която ще бъде лявоцентристка и ще има за цел да блокира Брекзит.\r\nБившият премиер на Великобритания Тони Блеър е едно от имената на богаташи, които са свързани с инициативата. В списъка фигурира и собственика на футболния отбор Хъл Сити д-р Асем Алам, който е правил дарение на Работническата партия в размер на 700 хиляди паунда, но по времето, когато неин лидер беше Ед Милибанд.\r\nПрез ноември 2016 г., бяха публикувани електронни съобщения, от които стана ясно, че собственикът на „Върджин“, Ричърд Брансън, е готов да спонсорира кампания, целяща да спре Брекзит. Тогава Брансън получи подкрепа от знаменития Боб Гелдоф.\r\nБрансън вече е давал средства на организации, създадени от проевропейски настроения лидер на Либерално-демократическата Ник Клег. В акцията са участвали също алкохолния магнат Ричърд Рийд и милиардера Джордж Сорос.\r\nИзточник близък до идеята коментира за вестника: „Имаше обсъждане на високо ниво, за това да се финансира група, която да е анти-Брекзит и анти-Корбин – трета партия, която ще прегърне прогресивната идеология“.\r\n„Идеята не е намерила поле за реализация до този момент, тъй като Джереми Корбин надхвърли всички очаквания на последните избори. Обсъжданията са прекратени за момента, но не завинаги. Никой не знае какво може да се случи в бъдеще. След като стана ясно, че Корбин поддържа идеята за напускане на единния пазар и ратува за крайно ляво развитие на партията, апетитът за създаване на алтернатива се засилва. В момента има консенсус, че времето ще даде отговор на това, какво трябва да се прави“.", "date": "2017-07-23", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/07/23/2418463/snukar-roni-osalivan-pobedi-dzhad-tramp-na-polufinala-na-honkong-mastars.html", "text": "Рони О‘Съливан победи Джъд Тръмп с 6 на 5 фрейма в полуфинална среща от Хонконг Мастърс. На финала на турнира О‘Съливан ще играе с Нийл Робъртсън, който победи представителят на домакините Марко Фу в другия полуфинал.\r\nНаградният фонд на Хонконг Мастърс е 315 хиляди паунда. Турнира е организиран по случай 20-годишнината от независимостта на Хонконг от Великобритания.", "date": "2017-07-23", "title": "Снукър: Рони О‘Съливан победи Джъд Тръмп на полуфинала на Хонконг Мастърс"}
{"url": "http://www.focus-news.net/news/2017/07/23/2418465/balgariya-e-na-parvo-myasto-kato-predpochitana-destinatsiya-za-nemskite-turisti-obzor.html", "text": "България е поставена на първо място от големите туроператори като предпочитано място за почивка от немските туристи. Това съобщи министърът на туризма на изнесено заседание на Националния съвет по туризъм (НСТ) в к.к. Златни пясъци, което разгледа Годишната програма за национална реклама на България за 2018 г. и актуализирането на Националната стратегия за устойчиво развитие на туризма в България 2014-2030 г. \r\nПо думите й към момента германският пазар се движи с ръст около 15-20% спрямо същия етап на миналото лято. Министър Ангелкова коментира, че сме предпочитана дестинация не само за немските туристи, според предоставените данни от водещите туроператори, но сме на второ място при избора на гостите с цел почивка от Холандия и на четвърто място от Франция и от Русия. „Данните към момента показват, че са налице всички предпоставки за много благоприятен летен сезон 2017 г. с прогнози 7-10% ръст спрямо миналогодишния. Разбира се, това не е предел и ни предстои още работа, за да надграждаме постигнатото, и нещо повече – да го направим устойчива тенденция. Аз лично приемам тези статистики като оценка за нашия труд и за усилията ни да превърнем страната в по-разпознаваемо и предпочитано място за пътешествия и ваканции“, допълни още министърът.\r\nМинистър Ангелкова съобщи, че добрите резултати през настоящата година продължават. Само до месец май общият брой посещения на чуждестранни туристи в България е близо 2,2 млн., което е с около 13% повече спрямо същия период на 2016 г. Същевременно от януари до май 2017 г. приходите от международен туризъм възлизат на над 1,5 млрд. лв. и ръстът спрямо същия период на 2016-а е почти 15%.  „Нека не забравяме и политиката за привличане на по-висок клас туристи. Защото са важни не само абсолютните числа, а и качеството, което стои зад тях, и високите стандарти в обслужването. По данни на НСИ през 2016 г. 66% от всички нощувки на чужденци в категоризираните места за настаняване с поне 10 легла у нас са реализирани в 4- и 5-звездни обекти. През май 2017 г. това ниво е вече около 80%“, допълни още министър Ангелкова.\r\nМинистър Ангелкова заяви, че сред водещите маркетингови цели на Програмата за национална реклама за 2018 г. е да се разширят позициите на страната на генериращите пазари чрез разнообразни туристически продукти и увеличаването на дела на вътрешния пазар. „Ориентирът е 10% ръст на туристите от тези дестинации през 2018 г. Важно е също да привличаме нови и перспективни пазари, като прогностичната цел е да стигнем 20% ръст от тях“, заяви още министър Ангелкова.\r\nВ рамките на откриването на заседанието на НСТ министър Ангелкова коментира, че предстои Министерството на туризма да изготви и нови балнео и спа дестинации, които да се добавят до вече познатите осем. „Новите маршрути ще подпомогнем усилията за популяризиране на общините и утвърждаването им като предпочитани балнео и спа дестинации. След тяхното очертаване ще бъдат подложени на обществено обсъждане“, каза Ангелкова.\r\nНиколина Ангелкова съобщи, че за първи път ще рекламираме България в Ню Йорк, Бостън, Вашингтон, Лос Анджелис и Лас Вегас онлайн и чрез билбордове.  „Ще можем да видим България на знакови места в Ню Йорк в рамките на два месеца. Ню Йорк е космополитен център, туристи от цял свят посещават този град. Досега там не сме имали рекламни активности и съвместно с общината в Ню Йорк ни предстои да имаме още допълнителни други дейности“, каза министър Ангелкова. \r\nТя анонсира, че през октомври в София предстои и първа международна конференция на тема „Здравен туризъм“, която ще бъде организирана от Министерството на туризма, с участието на Министерството на здравеопазването и представители на Европейската комисия.\r\nНа въпрос относно земетресението на територията на Гърция и Турция министър Ангелкова заяви, че Министерството на туризма е в постоянен контакт с Министерството на външните работи и е готово да съдейства на всеки един гражданин. „Нямаме официална информация за отказали се туристи или такива, които са отменили резервацията си. На този етап няма подадени сигнали към нас, но сме готови да реагираме незабавно и да съдействаме“ заяви министър Ангелкова.", "date": "2017-07-23", "title": "България е на първо място като предпочитана дестинация за немските туристи (ОБЗОР)"}
{"url": "http://www.focus-news.net/news/2017/07/23/2418469/tass-pentagona-opredeli-rusiya-kato-nay-opasnata-za-sasht-strana.html", "text": "Председателят на Комитета на началниците на щабове на Въоръжените сили на САЩ, генерал Джозеф Данфорд, смята че Русия има най-голям потенциал във военната сфера от държавите, представляващи заплаха за Вашингтон. Генералът направи изявлението си по време на конференция по сигурността проведена в Аспен, щата Колорадо, предаде ТАСС.\r\nДанфорд, подчерта че „Русия – това е най-сериозната заплаха“ от всички, с които се сблъсква САЩ. Сред противниците на Вашингтон той посочи още Северна Корея, Иран и Китай. Генералът, смята че от изброените държави „Русия притежава най-голям потенциал във военно отношение“.\r\nПревод и редакция:", "date": "2017-07-23", "title": "ТАСС: Пентагона определи Русия като най-опасната за САЩ страна"}
{"url": "http://www.focus-news.net/news/2017/07/23/2418464/futbol-anderleht-specheli-superkupata-na-belgiya-po-futbol.html", "text": "Андерлехт спечели суперкупата на Белгия за 13-ти път, след победа над Зюлте Варегем с 2:1.\r\nУспехът бе постигнат, след обрат. През първото полувреме Зюлте Варегем поведе с гол на Де Фау в третата минута. През второто полувреме Андерлехт обърна мача с голове на Софиан Ани в 46-тата и на Адриет Требел в 59-тата минута.\r\nНай-много пъти отличието е печелил отборът на Брюж, който е триумфирал 14 пъти.", "date": "2017-07-23", "title": "Футбол: Андерлехт спечели суперкупата на Белгия по футбол"}
{"url": "http://www.focus-news.net/news/2017/07/23/2418468/the-observer-redovite-konservatori-schitat-che-deyvid-deyvis-e-nay-podhodyashtiya-kandidat-za-priemnik-na-tereza-mey.html", "text": "Министърът по въпросите за Брекзит, Дейвид Дейвис, се ползва с най-голяма поддръжка от страна на редовите членове на управляващата партия във Великобритания – Консервативната, като най-подходящ кандидат за приемник на Тереза Мей на поста министър председател и лидер на партията, според анкета проведена сред повече от хиляда избиратели и финансирано от „Съвета по икономически и социални изследвания“, пише британското издание Observer.\r\nДейвис зае първото място в анкетата с 21% от гласовете, с 4% повече от заелия второто място Борис Джонсън. На третото място е Джейкъб Рис-Мог с 6%. Той не е член на правителството и е считан за политически традиционалист, който поддържа развода между Великобритания и ЕС. И тримата лидери в анкетата са привърженици на Брекзит.\r\nПревод и редакция:", "date": "2017-07-23", "title": "The Observer: Редовите консерватори, считат че Дейвид Дейвис е най-подходящия кандидат за приемник на Тереза Мей"}
{"url": "http://www.focus-news.net/news/2017/07/23/2418467/redzhep-taiyp-erdogan-turtsiya-nikoga-ne-e-eksploatirala-resursite-na-afrika.html", "text": "Турският президент Реджеп Таийп Ердоган, заяви че Турция никога не е гледала на Африка като на „девствен континент“ с ресурси узрели за експлоатация, цитиран от Hurriyet.\r\nЕрдоган направи изказването си по време на Гала вечеря на Международен конгрес с тема Здравеопазване в Африка. Турският президент заяви, че Турция иска да развива дългосрочни бизнес съюзи на континента с цел взаимна изгода и основаващи се на „взаимно уважение и равенство“.\r\nПревод и редакция:", "date": "2017-07-23", "title": "Реджеп Таийп Ердоган: Турция никога не е експлоатирала ресурсите на Африка"}
{"url": "http://www.focus-news.net/news/2017/07/23/2418466/pregled-na-mezhdunarodnite-novini-do-6-chasa-agentsiya-fokus.html", "text": "Конгресът на САЩ публикува на своята интернет страница законопроекта за санкции срещу Иран и Русия. Гласуването ще се състои на 25 юли.\r\nЗаконопроектът предвижда да съкрати максималния срок на пазарно финансиране на руските банки, които се намират под санкции на 14 дни, а на санкционираните компании от нефтогазовия сектор – на 30 дни.\r\nДокументът също така предвижда, че президента на САЩ ще може да налага санкции на лица, които имат намерение да вложат в строителството на руски експортни тръбопроводи повече от пет милиона долара за година или един милион долара наведнъж. Под удар попадат също така лицата, които предоставят на проекта услуги, технологии или оказват информационна поддръжка.\r\nСАЩ продължава да противодейства на строителството на газопровода „Северен поток-2“, заради „лошото въздействие върху енергийната сигурност на ЕС, развитието на газовия пазар в Централна и Източна Европа и заради енергийните реформи в Украйна“. Авторите на документа също така имат намерение да направят приоритет, на администрацията на САЩ, износа на американски енергоресурси в Европа, за да „защитят енергийната сигурност на съюзниците“.\r\nЗаедно с това Конгресът смята, че няма нужда да се налагат нови санкции в сферата на сътрудничеството между САЩ и Русия в космоса, за да не навредят на НАСА.\r\n*** Турският президент Реджеп Таийп Ердоган посъветва Германия „да се вземе в ръце“, след като напрежението между двете страни ескалира напоследък. Той също така отрече, че германски компании са подложени на разследване на територията на Турция.\r\nИзказването на Ердоган бе направено по време на инвестиционен форум в Истанбул. Той разкритикува остро Германия, която е съюзник на Турция в рамките на НАТО, за позволението на германските власти да позволят на, поставената извън закона, „Работническа партия на Кюрдистан“ (ПКК) да провежда митинги на нейна територия.\r\n„Германия трябва да се вземе в ръце. Искам да предупредя нашите германски приятели, а и целия свят: Вие не сте достатъчно силни, за да клеветите Турция и никога няма да бъдете достатъчно силни за да ни изплашите с подобни действия“, заяви Ердоган.\r\nЗабележките на германски министри целящи „да уплашат компании, които инвестират в Турция“, също бяха остро осъдени от турския президент.\r\n„Вече отправих запитване към Службата за национална сигурност (МИТ) и нашето вътрешно министерство. Няма никакви разследвания и инспекции над германски компании. Всичко това са лъжи“.\r\n*** Швеция, Франция и Египет поискаха спешно заседание на Съвета за Сигурност на Организацията на Обединените Нации заради сблъсъците между евреи и палестинци в Ерусалим.\r\nЗаседанието ще има за цел „да обсъди как да бъдат подпомогнати усилията за деескалация в Ерусалим“, заяви служител от шведското Министерство на външните работи.\r\n*** Президентът на Турция Реджеп Таийп Ердоган призова международната общественост да предприеме незабавни мерки срещу наложените от Израел ограничения на достъпа до свещената за мюсюлманите джамия Ал-Акса в Ерусалим.\r\n„Детекторите за метал и другите ограничения трябва да бъдат незабавно премахнати и да се върнем към обичайното статукво. Всички трябва да са нащрек за провокации в тези опасни времена“, написа Ердоган в съобщението си до пресата.\r\n„Като председател на заседанието на форума „Организация за ислямско сътрудничество“, призовавам международната общност да предприеме незабавни действия срещу възпрепятстването на свободата на поклонничеството“.\r\nЕрдоган заяви, че затварянето на достъпа до храма за три дни и последвалото въвеждане на ограничения в достъпа до храма Ал-Акса е „неприемливо“.\r\n*** Министърът на външните работи на Обединените Арабски Емирства (ОАЕ), една от четирите държави наложили санкции на Катар, заяви че Доха трябва да промени политиката си, преди да иска диалог.\r\nАнвар Гаргаш заяви, че искането на Емира на Катар за диалог е добре дошло, но това няма да се случи преди Катар да направи промени в политиката си.\r\nТой не поясни какви точно промени има предвид, но сред исканията на монархиите от Персийския залив са: спирането на катарската държавна телевизия Ал Джазира, прекъсването на връзките с Иран, както и затварянето на новооткритата турска военна база на територията на Емирата.\r\nОсвен това той изрази неудовлетворение от речта, която даде шейх Тамим в петък.\r\n„Надявах се речта на шейх Тамим да включва инициатива за ревизия на политиката на Катар“, каза Гаргаш.\r\n***Републиканците и Демократите са постигнали договорка за законодателни промени, които ще позволят нови санкции срещу Русия, Иран, а вече и Северна Корея, споделиха висши магистрати от американския Конгрес.\r\n„Акта за противодействие на дестабилизиращите действия на Иран“ вече беше одобрен от Сената преди един месец, но беше блокиран в Камарата на представителите (Долната камара), след като от Републиканската партия поискаха да включат Северна Корея в санкционния списък.\r\nЛидерът на Демократите в Камарата на представителите, Нанси Пелоси, изрази загриженост, че включването на Северна Корея в списъка може да доведе до забавяне, този път в Сената.\r\n„По принцип ние поддържаме по-тежки санкции срещу Северна Корея, но съм притеснена, че прибавяйки тези санкции към другите, вместо да бъде приет отделен закон, може да предизвика процедурно забавяне в Сената“, заяви Пелоси в съобщение.\r\n„Много е важно добавянето на Северна Корея в пакета от санкции да не попречи на Конгреса да узакони незабавно санкциите срещу Русия и да ги изпрати на бюрото на президента, преди ваканцията през Август“, добавя тя.\r\nМного законодатели се надяват, че законът ще изпрати ясно послание до президента на САЩ, Донълд Тръмп, да поддържа твърда линия срещу Русия.\r\nЛидерът на Демократите в Сената, Чък Шумър, заяви че твърдата линия „е много важна“.\r\n„Очаквам, че и Камарата на представителите и Сената ще възприемат правилна позиция за санкциите и те ще бъдат приети на широка двустранна основа“, написа сенаторът в съобщение.\r\nДруг сенатор от редиците на Демократическата партия също изпрати съобщение до медиите:\r\n„Почти напълно обединения Конгрес е решен да изпрати ясно послание на Президента Путин, от името на американския народ и нашите съюзници. Нужна ни е помощ и от Президента Донълд Тръмп, за да доставим съобщението“.\r\n*** Полската „икона на свободата“ Лех Валенса се присъедини към протестите срещу предложената съдебна реформа в страната и призова поляците да защитават демокрацията „на всяка цена“.\r\nМерките, за които опонентите казват, че ще отнемат свободата на съдебната система, вече предизвикаха ЕС да заплаши Полша с налагане на санкции и вдъхновиха масови улични протести.\r\n„Нашето поколение успя да пусне Полша в правилния коловоз и осигури разделението на властите“, заяви бившия полски президент в знаковия град Гданск. „Не можем да позволим някой да заличи постигнатото“.\r\n73-годишният Валенса, който изпитва сърдечни проблеми, заяви още, че „въпреки влошеното ми здраве винаги ще бъда с вас“.\r\n„През 1989 г. ние ви дадохме демократична Полша. Вие трябва да се борите за нея на всяка цена“.\r\n*** От Европейския Съюз изразиха притеснение относно ходовете в американския Конгрес относно приемането на нови санкции срещу Русия. От Брюксел настояват Вашингтон да координира действията си със своите партньори от Г-7 и предупредиха за нежелани последствия ако това не се случи.\r\nВ съобщение на говорител на Европейската Комисия, след като излезе информацията, че Републиканците и Демократите в Сената на САЩ са постигнали договорка за нови санкции срещу Русия, се предупреждава, че това може да предизвика „сериозни нежелани последствия“, основно за усилията на ЕС да диверсифицира доставката на енергоресурси от Русия.\r\nОт Германия вече предупредиха за възможни ответни действия, ако САЩ сложи германски предприятия, които участват в строителството на тръбопровода „Северен Поток 2“, в санкционния списък.\r\nДипломати от ЕС изразиха своите притеснения, че  неразбирателство между САЩ и Германия по „Северен Поток 2“, могат да усложнят усилията на общността да излезе с единна позиция в преговорите с Русия относно проекта.\r\nВ съобщение на Европейската Комисия е написано, че ЕС „цени високо единството и то е доминиращо сред партньорите относно действията на Русия в Украйна. Единството е гаранция за ефективността и правдоподобността на предприетите от нас мерки“.\r\n„Наясно сме, че санкциите срещу Русия/Иран са предизвикани основно от вътрешнополитически съображения, но както сме повтаряли нееднократно – много е важно такива действия да се координират между партньорите, за да се запази единството по отношение на санкциите, които от своя страна са в основата на усилията по осъществяването на практика на Минските споразумения“, се казва още в съобщението.\r\n„Притеснени сме, че мерките обсъждани в Конгреса на САЩ, могат да имат нежелани последствия, не само за Трансатлантическото единство, но и за интересите на ЕС в икономиката и сигурността. Последствията са потенциално много големи и в широк спектър, най-вече що се отнася до усилията за диверсификация на енергоресурсите“.\r\n***Мерките, предприети от правителството на Германия, по отношение на Турция, са били необходими, защото действията на Анкара по отношение на активисти и журналисти, както и нападките ѝ спрямо Германия са неприемливи, заяви ръководителя на Кабинета на федералния канцлер Петер Алтмайер.\r\n“Действията на Турция са неприемливи. Предприетите мерки са абсолютно необходими и правителството на Германия е единодушно по този въпрос“.\r\n„Германия е задължена да защитава своите граждани и репутацията на своите компании“, подчерта Алтмайер.“ Вътрешнополитическите конфликти в Турция не трябва да водят към нарушаване на основните права на човека, като например свободата на пресата“.\r\nОсвен това той подчерта, че Берлин се стреми към „добри отношения с тази голяма и важна страна. Това обаче е актуално, само ако Турция остане правова държава“.\r\n*** Полската управляваща партия „Право и Справедливост“ отхвърли критиките на основните си партньори, като ЕС и САЩ, както и на хилядите протестиращи и продължи с действията си, целящи да направят основен ремонт на съдебната система на страната.\r\nВъпреки продължаващите демонстрации в полските градове, сенаторите от управляващата партия „Право и Справедливост“ са приели закон, който предвижда отстраняването на всички Върховни съдии, с изключение на тези, които са посочени от Правосъдния министър.\r\n***Милионери, които са за оставането на Великобритания в Европейския съюз обмислят създаването на алтернативна Работническа партия, ако Джереми Корбин продължи да отива все по-вляво в политическия спектър.\r\nНяколко знаменитости са свързани с идеята за създаване на партия, която ще бъде лявоцентристка и ще има за цел да блокира Брекзит.\r\nБившият премиер на Великобритания Тони Блеър е едно от имената на богаташи, които са свързани с инициативата. В списъка фигурира и собственика на футболния отбор Хъл Сити д-р Асем Алам, който е правил дарение на Работническата партия в размер на 700 хиляди паунда, но по времето, когато неин лидер беше Ед Милибанд.\r\nПрез ноември 2016 г., бяха публикувани електронни съобщения, от които стана ясно, че собственикът на „Върджин“, Ричърд Брансън, е готов да спонсорира кампания, целяща да спре Брекзит. Тогава Брансън получи подкрепа от знаменития Боб Гелдоф.\r\nБрансън вече е давал средства на организации, създадени от проевропейски настроения лидер на Либерално-демократическата Ник Клег. В акцията са участвали също алкохолния магнат Ричърд Рийд и милиардера Джордж Сорос.\r\nИзточник близък до идеята коментира за вестника: „Имаше обсъждане на високо ниво, за това да се финансира група, която да е анти-Брекзит и анти-Корбин – трета партия, която ще прегърне прогресивната идеология“.\r\n„Идеята не е намерила поле за реализация до този момент, тъй като Джереми Корбин надхвърли всички очаквания на последните избори. Обсъжданията са прекратени за момента, но не завинаги. Никой не знае какво може да се случи в бъдеще. След като стана ясно, че Корбин поддържа идеята за напускане на единния пазар и ратува за крайно ляво развитие на партията, апетитът за създаване на алтернатива се засилва. В момента има консенсус, че времето ще даде отговор на това, какво трябва да се прави“.\r\n*** Британският премиер Тереза Мей трябва да обмисли възможността да си подаде оставката преди Коледа, според избиратели на „Торите“, които смятат, че нестабилността на нейното управление, на партията и държавата поставят под въпрос Брекзит.\r\nАвторитетни гласове, сред избирателите на Консервативната партия, твърдят че авторитета на министър председателят никога няма да се възстанови след провала на изборите и нуждата от бърза смяна на кормилото на партията е належаща.\r\nАктивистите искат от Тереза Мей да прекара ваканцията си, която започва тази седмица, в планове за преход към нов лидер, без да има нужда от състезание за поста ѝ.\r\nЕдна от групите, обяви премиера за „политически труп“, след като член на кабинета поиска от Мей да сложи пълномощията си в близките месеци.\r\nТова ясно показва несигурността на позицията на Тереза Мей. Членовете на Консервативната партия ще обмислят сериозно бъдещето ѝ в близките седмици.\r\nЯростта на избирателите на „Торите“ от последните избори, бе ясно демонстрирана пред управляващия борд на партията на последната конференция на Консервативната партия, проведена през месец юни 2017 г.", "date": "2017-07-23", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/07/23/2418472/predstoyashti-sabitiya-v-stranata-za-23-yuli-agentsiya-fokus.html", "text": "***\r\nОт 11.00 часа на Лятна естрада в Борисовата градина ще се проведе детска програма на Театър „ПАН“. От 19.00 часа на същото място ще състои концерт на Младежки струнен квартет. \r\n***\r\nОт 21.00 часа на Лятната сцена в зоопарка ще се състои прожекция на филма „Солта на земята” 2014, режисьори Жулиано Рибейро Салгадо и Вим Вендерс.\r\n***\r\nОт 10.00 часа пред барелефа на Никола Вапцаров, разположен на фасадата на Драматичен театър „Никола Вапцаров”, благоевградската общественост ще почете 75 години от смъртта на поета.\r\n***\r\nОт 12.00 часа до главния път Пазарджик – Велинград, жители на с. Варвара ще излязат на протестен митинг-шествие, за да изразят недоволството си срещу начина, по който кметът Марин Рачев управлява Община Септември.\r\n***\t\r\nОт 10.00 часа на басейна на Радиотехникума ще се проведе Международен конкурс „Мис фестивал“ като част от програмата на XX Международен фолклорен фестивал Велико Търново 2017. \r\n***\t\r\nОт 14.30 часа в Арбанаси като част то Националния фолклорен събор „Болярска среща“ ще се проведе автентична българска сватба. \r\n***\r\nОт 10.00 часа в местността Валога, с Оходен, ще се състои IV Международен фестивал за древни култури „Слънцето на Тодорка“.\r\n***\r\nОт 19.30 часа на скейтпарк – сцена в градски парк „Св. Георги“, ще се състои поредицата „Добрич Джази“. \r\n***\t\r\nОт 12.00 часа в параклиса „Св. Илия” в местността Илинден ще бъде отслужена Литургия, ще бъде раздадена и благословена трапеза. Събитието е част от тридневния събор „Илинден – среща на родовете“. От 20.00 часа, празникът ще бъде закрит с народно веселие. \r\n***\r\nВ 10.30 часа ще започне автомобилното състезание по планинско изкачване „Шипка – Дамасцена 2017”.", "date": "2017-07-23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2017/07/23/2418470/radio-free-europe-parlamentat-na-pridnestrovieto-napadna-simvolichnata-deklaratsiya-na-moldova.html", "text": "Депутати от парламента на Приднестровието нападнаха искането на Молдовския парламент за изтегляне на руските войски от региона, предаде Radio Free Europe.\r\nПарламентът на отцепилата се Приднестровска република гласуваха обръщение, в което наричат „символичната“ декларация на Молдовския парламент „отражение на стратегията на Кишинев за дестабилизация на ситуацията и опит за разпалване на конфликта, опитвайки се да го доведат до гореща фаза“.\r\nПревод и редакция:", "date": "2017-07-23", "title": "Radio Free Europe: Парламентът на Приднестровието нападна „символичната“ декларация на Молдова"}
{"url": "http://www.focus-news.net/news/2017/07/23/2418471/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура“. Забраната важи, както следва:\r\n1) за периода от 1 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: област Бургас: до 31.07.2017 г. от км 308+107 до км 359+000 в участъка Деветак-Ветрен се извършва косене на тревни площи и изрязване и почистване на храсти в двете посоки. Шофьорите да се движат с повишено внимание и съобразена скорост. \r\nАМ „Хемус“: област София:\r\nДо 31.08.2017 г. се ограничава движението в тръбата на тунел „Витиня“ в посока Варна, поради ремонт. Въведена е временна организация на движението:\r\n-\tЗа леки автомобили:\r\nПри км 33+600 и тунел „Витиня“ движението е двупосочно в платното в посока София. В тунел „Витиня“ и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в платното за София на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nОт км 36+750 до км 37+720 движението на леките автомобили е двупосочно в платното в посока София.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна до 21.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: До 28.07.2017 г. от км 0+000 до км 8+600 в двете посоки се извършва рязане на храсти. Шофьорите да се движат с повишено внимание. \r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” – от 06:30 до 18:30 часа на 23.07.2017 г. е ограничено е движението от км 170+000 до км 188+600, поради провеждане на автомобилно състезание „Шипка 2016 Дамасцена“. Обходен маршрут: през вр. Бузлуджа. Забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика на 24.07.2017 г. от 13.00 ч. до 15.00 ч. трафикът на всички превозни средства в двете посоки по Дунав мост II Видин-Калафат се спира; област Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: от км 151+000 до км 153+000 в с. Златна Панега – движение в една лента, поради частични ремонтни дейности. Движението се извършва в свободната лента съгласно поставената временна сигнализация до 25.07.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности. Движението се извършва в свободната лента. Срок до 28.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч  до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 456+000 до км 486+000 в участъка Черноград-Ветрен се извършва монтиране на пътни знаци. Срок до 25.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-ГКПП Лесово от км 261+000 до км 321+000 – движение с повишено внимание, поради монтаж на ограничителни системи. Срок до 28.07.2017 г.;\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; от км 263+000 до км 318+000 Крушевец-ГКПП Малко Търново – движение с повишено внимание, поради косене на тревни площи. Срок до 28.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 26.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 26.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 26.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 26.07.2017 г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 26.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради ремонтни. Срок от 08:00 до 18:00 часа до 31.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок: 31.07.2017 г.; път III-161 Ребърково-Лютидол-гран. София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-609 Трявна-Царева ливада-Дряново от км 47+432 до км 58+719 – ограничено движение, поради ремонт на ЖП прелез в района на гара Царева ливада. \r\nОбходен маршрут: Черновръх-Радовци. Срок от 21:00 ч. на 23.07.2017 г. до 01:00 ч. на 24.07.2017 г.;\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 27.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-7002 Венец-Ясенково от км 0+000 до км 3+000 – движение с повишено внимание, поради частични ремонтни дейности на асфалтовата настилка. Срок до 24.07.2017 г.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017-07-23", "title": "Актуална пътна обстановка"}
{"url": "http://www.focus-news.net/news/2017/07/23/2418474/the-daily-express-varna-bizhu-na-balgarskoto-chernomorie-za-koeto-maltsina-sa-slushali.html", "text": "Български осемдесетарски поп звучи от колоните на широко и високо пространство, приютяващо десетки блестящи, дошли от съветски времена Лади, Трабанти и Дачии, всичките като дошли направо от заводския цех, завършени със стратегически поставени огледала гордо представящи техните работещи двигатели, предаде  The Daily Express.\r\nТова обаче не е декор на филм, намирам се на горния етаж на блестящ нов търговски център във Варна на Българското Черноморие, докато преминавам през червената кадифена завеса към Ретро музея. До всеки експонат има разоръжаваща восъчна статуя на различен комунистически лидер, изглеждащ като хитър продавач на коли. Има витрини с цигарени пакети, играчки и други артефакти от епохата. Въпреки че България прегръща съветския комунизъм, тя е и първата страна, която продава „Кока Кола“, внесена след държавна визита в САЩ през 1956 г. \r\nНай-добрият плаж от трите във Варна, Рапонги е на пешеходно разстояние от центъра. Може би това е най-добрият европейски крайбрежен град, за който никой не е чувал. Три десетилетия след падането на комунизма, присъства лека носталгия за по-простите, макар и по-групи времена. Навсякъде във Варна се усеща, че това е „Българската морска столица“, която иска на навакса изгубеното време и да капитализира даденостите си. \r\nКато начало градът има сериозна култура в себе си. Четвъртата най-голяма римска баня в Империята може да се намери в сърцето на старата част на града, докато Археологическият музей приютява най-старото съкровище на света, открито през 1972 г. от некропол на 7000 години.   В историческия център прекрасни сгради от началото на 20 век са в различни степени на бледнеещ блясък и често се търкат рамо до рамо с бруталистични сгради. \r\nИзпълнени с живот саксии като че ли никнат от всеки ъгъл на булевардите, двойки носят бутилки със силна ракия на площадите и мършави бездомни котки се шляят оптимистично по терасите на ресторантите, докато масите са натоварени с избор със  сочно месо и купчини салати, богати с домати и щедри резени сирене. \r\nАнглийският е широко разпространен в града. Шезлонг, чадър и коктейл струват 16 лева тук, по малко от десет лири. Дори и варненският нощен живот успява да е хем шик, хем повлиян от културата. Плажната улица е 16 километрова отсечка с плажни клубове, нощни заведения и басейни, които не биха изглеждали странно на Ибиза или на Миконос.  Виктор Турмаков", "date": "2017-07-23", "title": "The Daily Express: Варна, бижу на Българското Черноморие, за което малцина са слушали"}
{"url": "http://www.focus-news.net/news/2017/07/23/2418473/nimh-otnovo-shte-bade-slanchevo-i-goreshto-s-maksimalni-temperaturi-mezhdu-33-i-38.html", "text": "Днес отново ще бъде слънчево и горещо. В сутрешните часове временни увеличения на облачността ще има над централните и източните райони от страната. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. След обяд, главно над Североизточна България и планинските райони ще се развива купеста облачност и там на отделни места ще превали краткотраен дъжд с гръмотевици. Максимални температури между 33° и 38°.\r\nАтмосферното налягане е малко по-високо от средното за месеца - слабо ще се понижи.\r\nНад Черноморието ще бъде предимно слънчево с бризов вятър. Максимални температури на въздуха: 27° - 30°. Температурата на морската вода е 23° - 25°. Вълнението на морето ще бъде 1 – 2 бала.\r\nНад планините ще бъде предимно слънчево, след обяд с купеста облачност. На отделни места ще превали и прегърми. Ще духа слаб, по най-високите върхове на Рила и Пирин умерен северозападен вятър. Максимална температура на височина 1200 метра около 27°, на 2000 метра – около 19°.", "date": "2017-07-23", "title": "НИМХ: Отново ще бъде слънчево и горещо, с максимални температури между 33° и 38°"}
{"url": "http://www.focus-news.net/news/2017/07/23/2418475/vitseprezidentat-iliyana-yotova-shte-prisastva-na-vazpomenanieto-po-povod-75-godini-ot-gibelta-na-nikola-vaptsarov.html", "text": "Вицепрезидентът Илияна Йотова ще присъства на възпоменанието по повод 75-ата годишнина от гибелта на Никола Вапцаров, съобщиха от прессекретариата на държавния глава. \r\nПоклонението ще се състои на Мемориал „Гарнизонно стрелбище“. На лобното място на поета ще бъда поднесени венци и цветя.", "date": "2017-07-23", "title": "Вицепрезидентът Илияна Йотова ще присъства на възпоменанието по повод 75 години от гибелта на Никола Вапцаров"}
{"url": "http://www.focus-news.net/news/2017/07/23/2418478/ria-novosti-sedem-dushi-sa-zaginali-pri-srutvane-na-stroitelen-kran-v-kitayskiya-grad-guanchzhou.html", "text": "Седем души са загинали, двама са ранени при падане на кран от строеж в южнокитайския мегаполис Гуанчжоу, предаде РИА Новости.\r\nИнцидентът се е случил вечерта в събота, когато кранът първоначално се накланя, а след това рухва. Води се разследване за причините за инцидента.  Виктор Турмаков", "date": "2017-07-23", "title": "РИА Новости: Седем души са загинали при срутване на строителен кран в китайския град Гуанчжоу"}
{"url": "http://www.focus-news.net/news/2017/07/23/2418482/predstoyashti-mezhdunarodni-sabitiya-za-23-yuli-agentsiya-fokus.html", "text": "МВФ ще публикува последните данни за икономическото положение по света.\r\n*** Президентът на Турция Реджеп Тайип Ердоган започва обиколка в Саудитска Арабия, Кувейт и Катар на фона на дипломатическата криза в Персийския залив. \r\n*** Върховният представител на ЕС по въпросите на външните работи и политиката на сигурност Федерика Могерини е на посещение в Катар.\r\n*** Последен кръг от \"Тур дьо Франс\".\r\n***", "date": "2017-07-23", "title": "Предстоящи международни събития за 23 юли /Агенция „Фокус“/"}
{"url": "http://www.focus-news.net/news/2017/07/23/2418477/api-ogranichava-dvizhenieto-prez-prohoda-shipka-za-provezhdaneto-na-avtomobilnoto-sastezanie-shipka-2017-damastsena.html", "text": "Ограничава движението през прохода Шипка за провеждането на автомобилното състезание „Шипка 2017 Дамасцена“, съобщиха от пресцентъра на Агенция „Пътна инфраструктура“. От 06.30 до 18.30 часа за провеждане на автомобилното планинско състезание „Шипка 2017 Дамасцена“, движението по път I-5 (Е-85) връх Шипка – гр. Шипка – Казанлък от км 170 до км 188 ще се пренасочва по обходен маршрут.\r\n•\tВ посока Габрово - Казанлък трафикът ще се отбива от връх Шипка на кръстовището на връх Бузлуджа по път III-5005 връх Шипка - връх Бузлуджа - общински път 50025 Национален парк Бузлуджа - път I-5 за Казанлък;\r\n•\tВ посока Казанлък - Габрово движението на автомобилите ще се отбива на кръстовището на път I-5 при км 188 (след село Крън) по общински път 50025 за Национален парк Бузлуджа - път III-5005 връх Бузлуджа - връх Шипка - път I-5 за Габрово.\r\n•\tЗа движещите се по път I-5 посока Габрово – София (Пловдив) трафикът се отбива по път III-5601 Шейново – Дунавци.\r\nШофьорите е необходимо да спазват поставената сигнализация, както и указанията на полицейските постове при указаните километри и кръстовищата.\r\nДвижението на моторните превозни средства по път I-5 (E85) ще бъде възстановено след 18.30 часа.", "date": "2017-07-23", "title": "АПИ: Ограничава движението през прохода Шипка за провеждането на автомобилното състезание „Шипка 2017 Дамасцена“"}
{"url": "http://www.focus-news.net/news/2017/07/23/2418479/haskovo-2-km-kolona-ot-leki-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "2 км колона от леки автомобили се е образувала на ГКПП „Капитан Андреево” на изход от страната, съобщиха от пресцентъра на ГД „Гранична полиция”. \r\nНа българо-сръбската граница на ГКПП „Калотина” трафикът е интензивен на вход в страната за леки автомобили. \r\nНа границата ни с Македония, Гърция и Румъния трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017-07-23", "title": "Хасково: 2 км колона от леки автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/07/23/2418481/blagoevgrad-s-ritual-po-polagane-na-tsvetya-obshtestvenostta-shte-pochete-75-godini-ot-smartta-na-poeta-nikola-vaptsarov.html", "text": "С ритуал по полагане на цветя благоевградската общественост ще почете 75 години от смъртта на поета Никола Вапцаров. Церемонията ще се проведе пред барелефа на Вапцаров, разположен на фасадата на Драматичен театър „Никола Вапцаров” от 10.00 часа. Ще бъдат припомнени моменти от живота и делото на поета, оставил след себе си „Прощално“, „Пролет“ и много други творби. Това съобщиха от пресцентъра на Община Благоевград.\r\nНикола Вацаров е роден на 24 ноември – нов стил 7 декември – 1909 година в град Банско. Учи в Разложката гимназия, след това по волята на баща си учи в Морското машинно училище във Варна, като е на практика първо на кораба „Дръзки“, а с кораба „Бургас“ посещава Цариград, Фамагуста, Александрия, Бейрут, Порт Саид. Мечтата му е да учи литература, но материалното положение на родителите му налага друго. През 1940 събира подписи из Пиринско, по т. нар. „Соболева акция“. Заловен за това, съден, интерниран в Годеч. След завръщането му от Годеч (септември 1941 г.) се занимава с минноподривни дела срещу немските войски. Арестуван заради тази работа през март 1942 г., на 23 юли е осъден на смърт и още същата вечер - разстрелян. Единствената му стихосбирка „Моторни песни“ излиза през 1940 г. Получава посмъртно почетна Международна награда за мир (1952).", "date": "2017-07-23", "title": "Благоевград: С ритуал по полагане на цветя обществеността ще почете 75 години от смъртта на поета Никола Вапцаров"}
{"url": "http://www.focus-news.net/news/2017/07/23/2418476/tass-izraelskata-armiya-saobshtava-za-obstrel-ot-ivitsata-gaza.html", "text": "Израелската армия съобщава, че изстреляна тази сутрин ракета от Ивицата Газа към Израел е била свалена във въздуха и няма пострадали, предаде ТАСС.\r\n„Бе регистриран ракетен пуск от северната част на Ивицата Газа. Ракетата бе свалена във въздуха, няма пострадали или разрушения“, съобщава пресслужбата на израелската армия. \r\nЗа последен път Израел бе подложен на ракетен обстрел от територията на Ивицата Газа на 26 юли. Виктор Турмаков", "date": "2017-07-23", "title": "ТАСС: Израелската армия съобщава за обстрел от Ивицата Газа"}
{"url": "http://www.focus-news.net/news/2017/07/23/2418480/binali-yaldaram-32-sgradi-v-bodrum-sa-povredeni-sled-zemetresenieto-v-egeysko-more.html", "text": "Турският министър-председател заяви, че три изоставени сгради са се срутили в град Бодрум в резултат на земетресението от петък в Егейско море с магнитуд 6,6 по скалата на Рихтер, предаде Anadolu Agency.\r\n„Ето какви са загубите в Бодрум след земетресението: три изоставени сгради са се срутили, а 32 сгради са тежко повредени“, заяви Йълдъръм по време на пресконференция. Той добави, че Турция споделя своята мъка и щастие със гръцките си съседи и добави, че „предаваме своите най-учтиви съболезнования с гръцкото правителство“. „Надяваме се нашата страна никога да не бъде изпитвана от подобри бедствия“, посочи той.  Виктор Турмаков", "date": "2017-07-23", "title": "Бинали Йълдъръм: 32 сгради в Бодрум са повредени след земетресението в Егейско море"}
{"url": "http://www.focus-news.net/news/2017/07/23/2418487/ria-novosti-v-ruskata-chelyabinska-oblast-chetiri-detsa-sa-zaginali-pri-pozhar-v-zhilishtna-sgrada.html", "text": "Четири деца са загинали, а още един възрастен е пострадал при пожар в жилищна сграда в село Верхная Кабанка в Челябинска област, предаде РИА Новости.\r\nПострадал е  баща, трите му дъщери и племенницата му са загинали. „В момента е трудно да се каже какво е причинила пожара. Това ще го установят нашите сътрудници. Но с голяма вероятност може да се каже, че подобни сериозни последици могат да се избегнат, ако къщата бе снабдена със сигнална система“, заяви началникът на пожарната служба в Челябинска област Константин Гандау.   Виктор Турмаков", "date": "2017-07-23", "title": "РИА Новости: В руската Челябинска област четири деца са загинали при пожар в жилищна сграда"}
{"url": "http://www.focus-news.net/news/2017/07/23/2418490/denyat-23-yuli-v-svetovnata-istoriya.html", "text": "През 1903 г. - американската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието. През 1914 г. след убийството на Франц Фердинанд и в Сараево, Австро-Унгария връчва ултиматум на сръбското правителство. 1944 г. - в хода на Втората световна война Съветската армия освобождава концлагера в Майданек. Майданек е нацистки концентрационен лагер (1941-1944 г.) до гр. Люблин, Полша. В него са умъртвени около 1,5 млн. души (предимно евреи). 1952 г. - в Египет избухва юлската революция извършена с военен преврат от тайната организация \"Свободни офицери\" начело с Гамал Абдел Насър. 1974 г. - Гръцката военна хунта кани Константинос Караманлис да се завърне от изгнание и да състави правителство. На 23 юли е роден американският писател Реймънд Чандлър. На 23 юли умира Анри Филип Петен – френски офицер, държавник и политически деец, маршал\r\n2016 г.\r\nДве експлозии, дело на атентатори-самоубийци, разтърсиха масова протестна акция на шиитската общност на хазереите в афганистанската столица Кабул, убивайки най-малко 80 души и ранявайки 230 други. Отговорност за атентата пое групировката \"Ислямска държава\"\r\n2015 г.\r\nТелескопът Кеплер открива планетата Кеплер-452в и звезда, които приличат на нашата Земя и Слънце.\r\n2015 г.\r\nИталианските власти блокират имущество на стойност 2 милиарда евро, собственост на калабрийска мафиотска групировка, действаща в хазартния сектор.\r\n2014 г.\r\nУказ на президента на Русия фиксира 11 часови зони за страната и забрана сезонен преход.\r\n2012 г.\r\nВ резултат от серия взривове в Ирак загиват над 110 човека, а ранените са над 275.\r\n2012 г.\r\nПравителството на Перу подава оставка.\r\n2011 г.\r\nПри взрив до 17 етажното здание на норвежкото правителство в Осло загинават осем човека, а още десетки други са ранени.\r\n1998 г.\r\nНа полуостров Камчатка се активизира най-големият вулкан в Евразия – Ключевският, изригвал за последен път през 1994 г.\r\n1997 г.\r\nШвейцария оповестява списък с над 2000 притежатели на сметки, открити в швейцарски банки до 1945 г.\r\n1996 г.\r\nОсмият архиерейски събор решава да накаже с анатема архиепископите и архимандритите, участвали в църковно-народния събор на Пимен.\r\n1994 г.\r\nВ Италия започва операцията “Чисти ръце” за борба срещу мафията.\r\n1974 г.\r\nГръцката военна хунта поканва Константинос Караманлис да се завърне от изгнание и да състави правителство.\r\nКонстантинос Караманлис е гръцки политик. Роден е в с. Проти, окръг Серес, област Източна Македония и Тракия. Баща му е участник в борбата за освобождение на Гърция. Учи в Неа Зихни и Серес. През 1929 г. завършва право в Атинския университет и започва адвокатска практика в Серес. През 1935 г. е избран за депутат от Народната партия. След преврата на генерал Метаксас (4 август 1936 г.) напуска депутатското си място в знак на протест и се завръща към адвокатската си практика. През 1941 г. се установява в Атина, работи като адвокат. След германската инвазия в Гърция напуска страната и емигрира в Близкия Изток. Завръща се през 1944 г. и отново се включва в политическия живот на страната. В първите следвоенни избори (1946 г.) отново е избран за депутат.\r\nПрез 1951 г. участва в опитите за създаване на коалиция, способна да се справи с кризата в гръцкия политически живот. Влиза в партията “Гръцки сбор” на Александрос Папагос. След смъртта на Папагос (1955 г.) съставя правителство и става министър-председател на Гърция. Същата година основава партията Национален радикален съюз.\r\nВ периода 1956 – 1963 г. е министър-председател последователно три пъти, след предсрочните избори (1956 г., 1958 г., 1961 г.). Едни от големите му успехи са извоюване на независимостта на Република Кипър (1959 г.) и подписване на споразумение за кооптиране към Европейската икономическа общност (юли 1961 г.). През юни 1961 г. подава оставка, поради разногласия с крал Павел. На изборите през ноември 1963 г. партията му губи и Караманлис напуска страната.\r\nВ периода 1963 – 1974 г. Карамналис живее в Париж, Франция. Наблюдава от близо ставащото в Гърция. Осъжда остро военният преврат през 1967 г., а след това и политиката на хунтата в свои политически послания (1969 г., 1973 г.).\r\nЗавръща се в Гърция през юли 1974 г., след падането на хунтата. Октомври същата година основава партията Нова демокрация. На изборите през ноември 1974 г. партията печели мнозинство и Караманлис става министър-председател. Успеха е повторен и през 1977 г. В този период основната му политическа линия е твърдо ориентирана към създаването на обединена Европа. На 28 май 1979 г. Гърция се присъединява към Европейската общност.\r\nНа президентските избори през 1980 г. е избран за президент на Гърция. През 1985 г. се отказва от президентските си правомощия, след като партията му не го подкрепя за втори мандат. В периода 1985 – 1990 г. не участва в политическия живот на страната. Отново участва в президентските избори през 1990 г. Избран е за президент на страната. Изкарва целия си мандат.\r\n1952 г.\r\nВ Египет избухва юлската революция, извършена с военен преврат от тайната организация \"Свободни офицери\" начело с Гамал Абдел Насър. Крал Фарук I е принуден да напусне страната, след като завещава престола на седеммесечния си син. Властта практически преминава в ръцете на военните. Изграждат се нови държавни институции, провеждат се социални и икономически реформи, започват преговори с Великобритания за извеждане на британските военни части от базата в зоната на Суецкия канал. Споразумението за евакуацията на британските части е подписано през 1954 г.\r\nГамал Абдел Насър (Гамал Абд ан-Насир) е египетски държавник и политически деец.\r\nТой е роден на 15 януари 1918 г. в Бени Мур, Египет. Завършва Военното училище в Кайро през 1939 г. Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948-1949 г.). Преподавател във военния колеж към Генералния щаб (1949-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Заместник-председател е, а след това е председател на Революционния съвет. Министър-председател е, като едновременно изпълнява и задълженията на президент (1954-1956 г., с прекъсвания). Главнокомандващ е на въоръжените сили (от 1956 г.). От 1963 г. е председател на Арабския социалистически съюз. През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Гамал Насър предлага програма за ликвидиране на последиците от поражението на Египет. Разширява контактите на държавата със страните от бившия социалистически лагер и особено със СССР.\r\n1944 г.\r\nВ хода на Втората световна война Съветската армия освобождава концлагера в Майданек.\r\nМайданек е нацистки концентрационен лагер (1941 - 1944) до гр. Люблин, Полша. В него са умъртвени около 1,5 милиона души (предимно евреи).\r\n1908 г.\r\nВ Османската империя е извършен младотурският преврат.\r\nСлед Илинденско-Преображенското въстание (1903 г.) противоречията в Османската империя се изострят и младотурците започват борба срещу султан Абдул Хамид II. Те търсят взаимодействие с революционни организации на поробените народи – ВМРО, Дашнакцутюн (арменска революционна организация) и др. На конгрес в Париж, проведен между 27 и 29 декември 1907 г., приемат четническата борба и всеобщото въстание като основни методи за действие. Комитетът “Обединение и напредък” предприема акция, за да укрепи вътрешното положение в империята и да предотврати намесата на Великите сили след срещата на руския цар и английския крал в Ревел (юни 1908 г.). Албанския майор Ахмед Ниязи от гарнизона в Ресен извежда батальона си в планината на 3 юли 1908 г. и започва четническа борба срещу султана. Частите на III армия (Битоля) и II армия (Одрин) отказват да се подчиняват на властите. Към младотурците се присъединяват и изпратените от Анадола войски. През нощта на 23 срещу 24 юли Абдул Хамид II, остава без подкрепата на армията, обявява, че ще се проведат парламентарни избори, и възстановява конституцията от 1876 г. Успехът на революцията е посрещнат с удовлетворение от народите в империята, но на 12 юли 1909 г. реакционните сили извършват контрапреврат и започват терор срещу младотурците. Метежът е потушен с помощта на армията в Македония и Тракия и български революционни чети на ВМОРО. Формирана е т. нар. походна армия с командващ Мехмед Шевкет паша и началник-щаб Мустафа Кемал паша (бъдещия Ататюрк). В армията участват и български революционни чети. Столицата е овладяна на 26 април 1909 г. и султан Абдул Хамид II е детрониран. Султан става Мехмед V.\r\n1903 г.\r\nАмериканската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието.\r\n1865 г.\r\nАмериканецът Уилям Бут създава религиозно движение, прераснало по-късно в Армията на спасението.\r\n306 г.\r\nКонстантин І е обявен от римските легиони за император на Източната Римска империя.На тази дата са родени:\r\n1888 г.\r\nРоден е Реймънд Чандлър – американски писател, автор на криминални романи, един от вдъхновителите на “твърдата школа” в жанра. През 1905 г. завършва колежа в Дълич, Англия, и продължава образованието си във Франция и Германия. След завръщането си в Англия работи в Адмиралтейството, учителства, работи като журналист (сътрудничи на “Уестминстър Газет” и “Академи”). След 1912 г. заминава за САЩ, където работи в една фирма в Сент Луис, а след това – в Сан Франциско. По време на Първата световна война се записва като доброволец в полка “Гордън Хайландърс”, Канада, с който участва в боевете във Франция; удостоен е с 2 медала за храброст. През 1919 г. се завръща в САЩ, където без успех се опитва да започне собствен бизнес. Започва да пише. Първият му криминален разказ – “Изнудвачите не стрелят”, е публикуван в сп. “Блек Маси” (1933 г.). Първия си криминален роман – “Големият сън”, издава през 1939 г. Автор е на “Сбогом, моя красавице” (1940 г.), “Високият прозорец” (1942 г.), “Жената в езерото” (1943 г.), “Сестричката” (1949 г.), “Дългото сбогуване” (1953 г., награда “Едгар Алан По”) и “Насрещна игра” (1958 г.). Незавършен остава романът “Загадката на Пудъл Спрингс”. Реймънд Чандлър умира на 26 март 1959 г.На тази дата умират:\r\n1951 г.\r\nУмира Анри Филип Петен – френски офицер, държавник и политически деец, маршал (1918 г.). Петен е роден на 24 април 1856 г. Член е на Френската академия (1929 г., изключен през 1945 г.). Завършва военното училище \"Сен Сир\" през 1878 г. и офицерска школа през 1888 г. През Първата световна война е командир на пехотна бригада, на корпус, от май 1915 г. е командващ френската армия; през 1916 г. командва групата армии \"Център\", а от май 1917 г. е главнокомандващ френската армия в Европа. Заместник-председател е на висшия военен съвет и е генерален инспектор на армията (1920-1931 г.). През 1934 г. е военен министър на Франция. През 1939-1940 г. е посланик в Испания. От 17 май 1940 г. е заместник министър-председател. Подписва Компиенското примирие (1940 г.). В периода 1940-1944 г, възглавява колаборационисткия режим \"Виши\". Осъден е на смърт през 1945 г. По-късно присъдата е заменена с доживотен затвор.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-23", "title": "Денят 23 юли в световната история"}
{"url": "http://www.focus-news.net/news/2017/07/23/2418483/filmat-solta-na-zemyata-shte-bade-prozhektiran-v-stolichniya-zoopark.html", "text": "Филмът „Солта на земята” ще бъде прожектиран в Столичния зоопарк, съобщиха от пресцентъра на Столична община. Събитието е част от кампанията на зоологическата градина, с която се представят истории за дивата природа. 40% от приходите от продажбата на билети ще бъдат дарени в полза на зоопарка и нейните обитатели. Преди началото на прожекцията, всички посетители, закупили билет за „Кино в Зоопарка”, ще могат да се включат в кратък вечерен тур, по време на който ще научат любопитни факти за част от обитателите му. Обиколките ще започват в 20.00 часа. Цените на билетите са 8 лева - предварителна продажба на касите на Зоопарка; 10 лева - в деня на събитието. За деца до 7 години – входът е свободен, но без право на запазено място.\r\nФилмът „Солта на земята” от 2014 година е на режисьорите Жулиано Рибейро Салгадо и Вим Вендерс и е с продължителност 110 минути. Картината получи номинация за „Оскар” за документален филм, както и специалната награда на журито и с наградата на Екуменическото жури в програмата „Особен поглед” на Кан 2014. Документалният портрет на фотографа Себастиао Салгадо, чието творчество разкрива неотслабваща вяра в човешката цивилизация, е представен чрез дългогодишната му кариера като фотожурналист. През последните 40 години Салгадо обикаля континентите, следвайки непрестанно променящото се човечество. Той става свидетел на някои от най-важните събития от близката ни история: международни конфликти, глад и изселване. Покъртителните му снимки на човешки трагедии са представени из целия свят. Животът и работата на Себастиао Салгадо са представени от сина му Жулиано, който го придружава при последните му пътувания, и от Вим Вендерс, който също е фотограф и любител на черно-белите снимки.", "date": "2017-07-23", "title": "Филмът „Солта на земята” ще бъде прожектиран в Столичния зоопарк"}
{"url": "http://www.focus-news.net/news/2017/07/23/2418489/apa-rezhimat-na-prekratyavane-na-boynite-deystviya-v-nagorni-karabah-e-bil-narushen-126-pati-za-poslednoto-denonoshtie.html", "text": "Министерството на отбраната на Азербайджан съобщава, че за последното денонощие въоръжените сили на Армения са нарушили 126  пъти режима на прекратяване на бойните действия в района на Нагорни Карабах, предаде АПА.\r\nНе се уточнява дали че нарушенията са били извършени едрокалибрени картечници или с 60-мм и с 82-мм. миномети.  Виктор Турмаков", "date": "2017-07-23", "title": "АПА: Режимът на прекратяване на бойните действия в Нагорни Карабах е бил нарушен 126 пъти за последното денонощие"}
{"url": "http://www.focus-news.net/news/2017/07/23/2418484/voice-of-america-savetat-za-sigurnost-na-oon-shte-provede-izvanredna-sreshta-otnosno-izarel-i-palestinskata-avtonomiya.html", "text": "Съветът за сигурност на ООН ще проведе в понеделник, 24 юли извънредна среща, на която ще се обсъди скорошното насилие между израелците и палестинците, най-кървавото през последните години, предаде  Voice of America.\r\nСблъсъци избухнаха в Стария град на Йерусалим, където стотици мюсюлмани проведоха вечерна молитва пред него, след като им бе отказан достъп. Избухнаха улични протести, при които десетки палестинци бяха ранени.  По-късно в израелското поселение на Западния бряг Хамиш палестинец нападна семейство в дома му, убивайки двама негови членове. \r\nИзраелският министър-председател Бенямин Нетаняху осъди нападението като „терористичен акт, извършен от животно, подпален от неприкрита омраза“.  Виктор Турмаков", "date": "2017-07-23", "title": "Voice of America: Съветът за сигурност на ООН ще проведе извънредна среща относно Изарел и Палестинската автономия"}
{"url": "http://www.focus-news.net/news/2017/07/23/2418485/chak-shumar-senator-demokrat-ot-sasht-demokratite-tryabva-da-se-obvinyavat-sebe-si-a-ne-rusiya-che-zagubiha-ot-tramp.html", "text": "Според сенатора-демократ от щата Ню Йорк Чък Шумър, именно Демократическата партия, а не Русия, е виновна за поражението на кандидат-президента Хилари Клинтън  на президентските избори от миналата година от Доналд Тръмп, пише The Hill.\r\n„Когато загубиш от някой, която има 40% популярност, ти не обвиняваш другите – директорът на ФБР Джеймс Коми или Русия – обвиняваш себе си“, заяви Шумър. „Къде сбъркахме? Хората не знаеха за какво се борим, знаеха само че сме срещу Тръмп“, добави той.\r\nМиналата година, голяма част от стратегията на Демократите бе да критикуват Тръмп с надежда скандалите около него да разубедят хората да гласуват за него. Планът се провали. \r\nДемократическата партия планира да разкрие нова програма, включваща слогана „По-добра сделка: по-добри работи, по-добри заплати, по-добро бъдеще“.   Виктор Турмаков", "date": "2017-07-23", "title": "Чък Шумър, сенатор-демократ от САЩ: Демократите трябва да се обвиняват себе си, а не Русия, че загубиха от Тръмп"}
{"url": "http://www.focus-news.net/news/2017/07/23/2418486/gradskiyat-savet-na-bsp-sofiya-shte-vzeme-uchastie-v-otbelyazvaneto-na-75-godini-ot-razstrela-na-nikola-vaptsarov.html", "text": "Градският съвет на БСП – София, Българският антифашистки съюз, Съюзът на българските писатели и Съюзът на българските журналисти ще отбележат годишнината от гибелта на Никола Вапцаров. Това съобщиха от пресцентъра на БСП - София. Програмата на събитията, свързани с отбелязването на 75 години от разстрела на Никола Вапцаров и другарите му Антон Иванов, Антон Попов, Атанас Романов, Георги Минчев и Петър Богданов, започва в 10.00 часа на Гарнизонното стрелбище в парка зад НДК. На събитието ще присъства и вицепрезидентът на Република България Илияна Йотова.\r\nНа 24 юли от 18.00 часа пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров.", "date": "2017-07-23", "title": "Градският съвет на БСП – София ще вземе участие в отбелязването на 75 години от разстрела на Никола Вапцаров"}
{"url": "http://www.focus-news.net/news/2017/07/23/2418488/smolyan-myastoto-kadeto-e-otkrito-tyaloto-na-kristiyan-e-bilo-obhozhdano-po-vreme-na-izdirvaneto-mu.html", "text": "Мястото, където е открито тялото на Кристиян, е било обхождано по време на издирването му. Това съобщи пред Нова телевизия Цветан Славков, кмет на Триград, където на 8 юли неправоспособното 16-годишно момче блъсна с лек автомобил петима пешеходци. „Мястото е трудно достъпно. Минавано е буквално на 5 метра, където е бил открит Кристиян. Предполага се, че е паднал от скалата, висока 120 – 130 метра, в храстите на пропастта и само малка част от тялото му се е виждаше. Вчера той беше открит от баща си”, обясни Славков. Той смята, че Кристиян се е самоубил заради стреса, получил при катастрофата от преди седмици. \r\nСпоред местен жител и участник в издирването, смъртта на Кристиян е нещастен случай. Това е друга версия за инцидента, че момчето се е опитало да се качи на скалата, откъдето да има видимост към селото. \r\nПътят, където е станала катастрофата на 8 юли, не е осветен, няма и тротоари. Триград се посещава от много туристи и това е предпоставка за бъдещи инциденти. Кметът Цветан Славков каза, че от Община Девин са обещали от капиталовите разходи за 2018 година да бъдат заделени средства за изграждане на цялостен тротоар и от двете страни на улицата и за инсталиране на осветление от изхода на пещерата до самото село.\r\nСпоред кмета, погребението на Кристиян е днес.", "date": "2017-07-23", "title": "Смолян: Мястото, където е открито тялото на Кристиян, е било обхождано по време на издирването му"}
{"url": "http://www.focus-news.net/news/2017/07/23/2418494/pazardzhik-zasileno-e-politseyskoto-prisastvie-po-glaven-pat-i-8.html", "text": "Движението в Пазарджик се осъществява нормално в неделния ден, повече автомобили има на изхода на града в района на двете кръгови кръстовища на река Марица в посока Белово и Пещера, предаде репортер на Радио „Фокус“ – Пазарджик. Патрул на КАТ „Пътна полиция“ е разположена на главен път I-8 на входа на село Звъничево. Много автомобили  се движат в посока Родопската част на областта. Пътните настилки са сухи.\r\nАлбена ЖИЛЕКОВА", "date": "2017-07-23", "title": "Пазарджик: Засилено е полицейското присъствие по главен път I-8"}
{"url": "http://www.focus-news.net/news/2017/07/23/2418495/migranti-i-politsai-sa-zadarzhani-pri-aktsiya-na-mvr.html", "text": "Мигранти и полицаи са задържани при акция на МВР, предава Нова телевизия.  Те са хванати близо до бензиностанция на магистрала „Тракия”. Задържани са мигранти и хора, които се смятат за организатори на канал за трафик, сред тях и полицаи. Според информацията, която има до момента, мигрантите са пътували в частен автомобил на служител на МВР. Акцията е била проведена в други градове в страната.\r\nЗа момента от МВР не потвърждават информацията.", "date": "2017-07-23", "title": "Мигранти и полицаи са задържани при акция на МВР"}
{"url": "http://www.focus-news.net/news/2017/07/23/2418496/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  Температурите са високи – между 13 и 18 градуса. В най-високата част на планината духа вятър. На всички курорти съоръженията работят. В Банско, Боровец, Витоша, Пампорово и на Добринище лифтът работи. Информация за обстановката в планините може да намерите на . Телефоните на ПСС са: 02/ 9632000 и 088 1470", "date": "2017-07-23", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/23/2418491/ria-novosti-v-yerusalim-sled-sblasak-s-izraelski-voenni-e-zaginal-palestinets.html", "text": "Палестинец е загинал от раните си, получени при сблъсък с израелски войници в покрайнините на Йерусалим, предаде РИА Новости, позовавайки се на данни на министерството на здравеопазването на Палестинската автономия.\r\nВ града продължават масовите протести на местната арабско-мюсюлманска общност срещу поставянето на Израел на металодетектори по входовете на Стария град.\r\n„Млад човек получи тежко нараняване в гърдите в района Ал Азария. Бе докаран в държавната болница в Йерихон, а след това бе докаран в медицински център в Рамала, където лекарите констатираха смъртта му“, пише в заявление на министерството.  Виктор Турмаков", "date": "2017-07-23", "title": "РИА Новости: В Йерусалим след сблъсък с израелски военни е загинал палестинец"}
{"url": "http://www.focus-news.net/news/2017/07/23/2418493/ahlulbayt-ministarat-na-zemedelieto-na-islyamska-darzhava-e-zadarzhan-v-zapaden-mosul.html", "text": "Фалах Рашид, „министър“ на земеделието на „Ислямска държава“ е арестуван в събота в наскоро освободената от терористите западна част на Мосул, предаде  AhlulBayt.\r\nИракски военен източник съобщи, че Рашид е арестуван по време на специална операция, след като разузнавателната служба успява да открие укритието му. \r\nИракското правителство обяви целия град Мосул за свободен на 10 юли 2017 г., след като градът бе държан от терористите от „Ислямска държава“ от юни 2014 г.  Виктор Турмаков", "date": "2017-07-23", "title": "AhlulBayt: „Министърът“ на земеделието на „Ислямска държава“ е задържан в Западен Мосул"}
{"url": "http://www.focus-news.net/news/2017/07/23/2418492/za-osmi-poreden-pat-se-organizira-poklonnicheski-pat-rilskiyat-chudotvorets.html", "text": "С благословението на Негово Светейшество Софийския митрополит и Български патриарх Неофит за осма поредна година ще се състои поклоннически път „Рилският Чудотворец“, предаде репортер на Агенция „Фокус”. По време на похода се изминава пеша разстоянието от София до Рилския манастир. Организатори са Богословският факултет на Софийския университет „Св. Климент Охридски”, Столична община и храм „Св. София – Премъдрост Божия”.\r\nПреходът започва на 1 август в 9:00 часа от столичния храм „Св. София” с литийно шествие, начело с кръста, иконата и хоругвата на св. Йоан Рилски. Втората спирка на поклонниците е ротондата „Св. Георги Победоносец”, откъдето през 1469 г. мощите на св. Йоан Рилски са пренесени в Рилския манастир. Преходът завършва на 6 август, когато поклонниците ще вземат участие в св. Литургия за празника Преображение Господне в Рилската света обител. Маршрутът от София до Рилския манастир преминава през три планини: Витоша, Рила и Верила. Нощува се всяка вечер на различно място: х. „Планинарска песен” (Витоша), с. Ярлово, местността Цари Мали град, хижа „Рилски езера” и Рилския манастир. Ръководител на групата, тръгваща от София, както и инициатор на проекта е доц. д-р Павел Павлов от Богословския факултет на Софийския университет „Св. Климент Охридски\". Големи са заслугите за неговото осъществяване и на Негово високоблагоговейнство ставр. иконом Ангел Ангелов - предстоятел на древния столичен храм „Св. София - Премъдрост Божия”.  \r\nНикола ПЕТКОВ", "date": "2017-07-23", "title": "За осми пореден път се организира поклоннически път „Рилският Чудотворец“"}
{"url": "http://www.focus-news.net/news/2017/07/23/2418499/pss-planinski-spasiteli-sa-transportirali-v-bolnitsa-turist-padnal-ot-smolyanskite-vodopadi.html", "text": "Планински спасители са транспортирали в болница турист, паднал от Смолянските водопади. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Човекът е  паднал от горния водопад. Откаран е в болница. Акцията се е осъществила във вчерашния ден и в нея са се включили 4 спасители.  \r\nДеница КИТАНОВА", "date": "2017-07-23", "title": "ПСС: Планински спасители са транспортирали в болница турист, паднал от Смолянските водопади"}
{"url": "http://www.focus-news.net/news/2017/07/23/2418497/denyat-23-yuli-v-balgarskata-istoriya.html", "text": "През 1877 г. – по време на Руско-турската освободителна война (1877-1878 г.) части от Предния отряд на руската армия освобождават Калофер. През 1895 г. - свещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун. 1914 г. - Русия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет. На тази дата е роден Стоян Ганев – български юрист и политик. На 23 юли умират: католическият духовник Петър Парчевич, поетът Никола Вапцаров, Антон Иванов, един от ръководителите на БКП, актрисата Катя Паскалева.\r\n2006 г.\r\nБорис Георгиев донася първия златен медал на страната ни от провеждащото се в Пловдив Европейско първенство по бокс. На финала в категория до 64 кг. Той побеждава рускана Олег Комисаров с 25:17. Борис Георгиев надиграва съперника си във всички рундове. \r\nПо рано същия ден Детелин Далаклиев печели сребърен медал. Във финалната среща в категория до 54 кг., Далаклиев губи от Али Алиев (Русия)\r\n2004 г.\r\nПо разпореждане на главния прокурор Никола Филчев Върховната касационна прокуратура образува следствено дело срещу “синода на Инокентий” и го възлага на Националното следствие. Обвиненията са по член 206 и 274 от Наказателния кодекс за незаконно владеене на чуждо имущество, самоволно действие и самоуправство – за обсебване на църковно имущество и вещи, принадлежащи на Православната църква, както и за използване на идентични наименования с тези на Българската православна църква – име, печат и документи.\r\nПрез 2004 г. Българската православна църква иска съдействието на Прокуратурата да бъдат отстранени действията на отцепниците. Патриарх Максим призовава чрез нотариални покани всички отделили се да освободят храмовете, да се покаят и да се върнат в лоното на Църквата. Разколниците игнорират поканата доброволно да освободят заетите от тях имоти в определения от закона срок. На 22 юли 2004 г. Прокуратурата взема решение свещениците, окупирали близо 250 храма, параклиси и манастири, да бъдат изведени насила. С прокурорско разпореждане полицията започва акция в цялата страна за отстраняването на свещениците на Инокентий. До третия ден всички окупирани храмове в столицата са запечатани и предадени на свещеници от БПЦ. Предаването на по-голямата част на църковните имоти в страната става без сътресения, но петдесетина свещеника в 30 църкви оказват съпротива. В някои от тях органите на реда насилствено извличат барикадиралите се свещеници и миряни. Някои от неподчинилите се са откарани в полицията, на други е нуоказана медицинска помощ. Полицията запечатва и свещоливницата в столичния квартал \"Илиянци\". Пред храмовете в София и страната е поставена полицейска охрана и се прави опис на документи и имущество. До третия ден единствено църквите в Банско и Разлог остават във владение на “алтернативния синод”. Подкрепяни от кметовете на двата града, свещениците отказват да предадат ключовете на полицията и следователите.\r\n2002 г.\r\nПремиерът Симеон Сакскобургготски прави медийно обръщение до българския народ във връзка с годишнината от съставянето на правителството. Премиерът заявява, че правителството работи и ще продължава да работи, но му трябва подкрепа и съпричастност. Той отчита намаляване на безработицата с 4,8 %, нарастване на фискалния резерв и намаляване на държавния дълг.\r\nУмира актрисата Катя Паскалева (1945 - 2002). Родена е на 18 септември 1945 г. Завършва НАТФИЗ, специалност \"Актьорско майсторство\". Играе във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Роли в театъра: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Харолд Пинтър, Йохана в \"Сватба\" от Елиас Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Носителка е на наградите \"Фемина\" за най-добра женска роля в Брюксел, актриса на годината в Панама, за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; две награди за женска роля на годината на Съюза на българските филмови дейци (СБФД) и Съюза на артистите в България (САБ).\r\n1990 г.\r\nС многохилядно шествие мумията на Георги Димитров е пренесена от Мавзолея, изграден специално за нея до Централните софийски гробища, където тялото е препогребано.\r\nГеорги Димитров умира на 2 юли 1949 г. в курортното градче Барвиха (СССР), откъдето тленните му останки са пренесени в България и поставени в специално изграден за него мавзолей в центъра на столицата. По личното желание на близките му те са извадени от мавзолея и са погребани в Софийските централни гробища.\r\n1941 г.\r\nПо решение на задграничното бюро на БКП в Москва и с личното ръководство на Георги Димитров, от Москва започват своите излъчвания Народните радиостанции “Христо Ботев” и “Народен глас”. Те предават комунистически програми до 22 септември 1944 г. В тези предавания те призовават българския народ на въоръжена борба срещу т.нар. монархо-фашистка диктатура.\r\n1934 г.\r\nС посредничеството на Турция след кратки преговори в Анкара са възстановени българо-съветските дипломатически отношения.\r\nНа 7 юли 1879 г., една година след подписването на Санстефанския мирен договор, между България и Русия са установени дипломатически отношения.\r\nПрез април 1909 г. Русия първа признава България за независима държава. На 5 септември 1944 г. СССР обявява война на България, дипломатическите отношения между двете страни са прекъснати. Една година по-късно отношения между България и СССР са възстановени. През март 1948 г. между Народна република България и СССР е подписан Договор за дружба, сътрудничество и взаимна помощ. От 1949 г. България е член на Съвета за икономическа взаимопомощ, а от 1955 г. – участник във Варшавския договор.\r\nПрез октомври 1991 г. на официално посещение в РСФСР е президента на България Жельо Желев, по време на което той обявява признаването на Русия за самостоятелна и независима държава, и установяването на дипломатически отношения между двете страни.\r\n1914 г.\r\nРусия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет.\r\nСлед убийството на Франц Фердинанд и в Сараево, Австро-Унгария връчва ултиматум на сръбското правителство. На 28 юни 1914 г. австро-унгарския престолонаследник Франц Фердинанд и съпругата му са убити в Сараево от сръбския студент Гаврило Принцип, член на тайното националистическо движение “Млада Босна”, борещо се срещу австро-унгарското господство в Босна и Херциговина. Атентаторите са подпомогнати от сръбската терористична организация, известна като ”Черната ръка”, и поради тази причина австрийците обвиняват сръбското правителство, че е в основата на заговора. Убийството довежда до съдебни процеси и екзекуции на много сърби, живеещи в Босна. Гаврило Принцип е твърде млад за смъртна присъда, той е затворен в крепостта Терезиенщад, където умира на 28 април 1918 г. от туберкулоза.\r\nСлед връчването на ултиматумът кабинетът на Белград отказва да приеме искането за разследване на сръбската армия от австрийските следствени служби и на 28 юли е обявена война на Сърбия.\r\nСърбия е обвинена в съучастничество в Сараевския атентат. Предвид непосредствената опасност от австро-унгарско нападение и по съвета на Русия сръбското правителство приема всички искания, съдържащи се в австро-унгарския ултиматум, с изключение на искането за допускане на австро-унгарски органи на сръбска територия за разследване и „потушаване на превратаджийското движение\". Под влияние на Германия австро-унгарското правителство пренебрегва всички посреднически акции на международната дипломация и на 28 юли 1914 г. обявява война на Сърбия.\r\n1895 г.\r\nСвещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун.\r\nПрез епископстването на Епифаний Шанов броят на българските католици в Македония достига до 12 000 души, които разполагат с 30 черкви, обслужвани от 46 свещеници, и 28 училища, в които се учат деца от 32 селища. След Балканската война (1912-1913 г.) българските католици от Солунско, Ениджевардарско, Гевгелийско, Битолско и най-вече от Кукушко напускат родните си места и се установяват в България – главно в София, Пловдив, Бургаско и Петричко. В Струмишко и Гевгелийско остават около 2 000 души. Значителен брой остават и в Солунско. Самият епископ Епифаний Шанов е прогонен от Солун заради неговите пробългарски чувства и заточен на гръцкия о. Трикери. Дошлите в България католици основават свое братство, наречено \"Македонска католическа лига\".\r\n1877 г.\r\nПо време на Руско-турската освободителна война (1877-1878 г.) части от Предния отряд на руската армия освобождават Калофер.На тази дата са родени:\r\n1955 г.\r\nРоден е Стоян Ганев – български юрист и политик. През 1973 г. завършва специалност ”Право” в СУ” Св. Климент Охридски”. През 1985 г. защитава дисертация по конституционно право в МГУ. Преподавател в Юридически факултет на СУ” Св. Климент Охридски” и в школата на МВР, Симеоново. Стоян Ганев е председател на Обединения демократически център, в периода 1991-1992 г. съпредседател на парламентарна група на СДС. През 1991 г. е министър на външните работи в правителството на Ф. Димитров. Председател е на 47. сесия на ОС на ООН (1992 г.). Освободен от тази длъжност през февруари 2002 г.На тази дата умират:\r\n1942 г.\r\nРазстрелян е Атанас Димитров Романов – политически деец. Роден е в София на 22 декември 1911 г. Завършва техническо училище в Бургас, след което се завръща в родния си гр. Включва се в редовете на БКМС и става редактор на партийния в. \"Ехо\". През 1931 г. е сред организаторите на стачката на работниците по водопровода Рила-София. Арестуван е и е интерниран в Петрич. След като е освободен, се завръща в София и продължава революционната си дейност. През периода 1941–1942 г. е сътрудник на Централния комитет (ЦК) на Българската работническа партия (БРП) и на Централната военна комисия, едновременно с това ръководи действията на софийската бойна група. Арестуван във връзка с провала в Централния комитет (ЦК) на Българската работническа партия (БРП). Осъден е на смърт.\r\n1942 г.\r\nРазстрелян е Георги Иванов Минчев – политически деец. Роден е на 1 октомври 1907 г. в с. Медово, Старозагорско. След завършването на гимназия в родния си град заминава за Чехия. Там следва строително инженерство в Бърно. Председател е на дружеството на прогресивните студенти \"В. Левски\". Прекъсва следването си и заминава за Прага, където оглавява нелегалния партиен канал за СССР. През 1934 г. се завръща в България и става инструктор към ЦК на БКП. По същото време е избран и за член на Окръжния комитет на БКП в Стара Загора. Заловен е и осъден на 10 г. затвор. През 1941 г. е освободен. Става деловодител на ЦК и осъществява връзката му с окръжните партийни комитети. До февруари 1942 г. е член и на Централната военна комисия. Арестуван, осъден на смърт по процеса срещу Централния комитет (ЦК) на Българската работническа партия (БРП).\r\n1942 г.\r\nРазстрелян е Никола Вапцаров – поет революционер, деец на работническото движение.\r\nНикола Йонков Вапцаров е роден на 24 ноември 1909 г. в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 г. се обявява за съюз със СССР и взема участие в Соболевата акция (ноември 1940 г.). Арестуван през май 1941 г., Вапцаров е интерниран за 3 месеца в Годеч. След като се завръща в София, става пръв помощник на Цвятко Радойнов – ръководител на Военния отдел при ЦК на БКП. На 4 март 1942 г. е арестуван, осъден на смърт и впокследствие е разстрелян заедно с А. Иванов, А. Попов, Ат. Романов, П. Богданов и Г. Минчев. През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\".\r\n1942 г.\r\nРазстрелян е Антон Иванов (А. И. Козинаров Богданов, Стареца) – политически деец, един от ръководителите на БКП.\r\nАнтон Иванов е роден на 26 октомври 1884 г. в Копривщица. Завършва флотската школа (огнярско училище) във Варна, след което се премества в София. Секретар е на Металоработническия съюз (1907–1919 г.), а след това и негов председател. Член е на Българската работническа социалдемократическа партия (тесни социалисти) (БРСДП) (т. с.), Антон Иванов е избран в градското партийно ръководство през 1910 г. От 1918 г. до 1923 г. е секретар на Софийската партийна организация и на Окръжния комитет на БКП, член е на ЦК на партията и народен представител. Участва в подготовката на Септемврийското въстание през 1923 г., но на 21 септември е арестуван. Освободен от затвора в края на 1925 г., Антон Иванов емигрира в СССР. Там е избран за член на Изпълкома на Профинтерна. От 1927 г. до 1931 г. работи към Задграничното бюро на ЦК на БКП във Виена. През 1931 г. се завръща в Москва и завършва Ленинската школа, след което преподава в Комунистическия университет за националните малцинства от Запада. Завежда Българския сектор на ИККИ. От 1935 г. е отговорен секретар на Задграничното бюро на ЦК на БКП. През 1940 г. се завръща в България, където и избран за член на Политбюро и секретар на ЦК на БКП. Антон Иванов е един от главните организатори на съпротивителното движение в България през 1941–1944 г. Арестуван е след провал на ЦК и Централната военна комисия.\r\n1674 г.\r\nУмира Петър Парчевич – католически духовник, борец за освобождението на българския народ от османско владичество. Роден е около 1612 г. в Чипровец (днес Чипровци), област Монтана. Получава образованието си в Италия и става доктор по каноническо право и теология. През 1644 г. е назначен за секретар на марцианополския архиепископ във Влашко. В това си качество той имал възможност да обикаля и българските земи. През 1648 г. е натоварен с мисия до полския крал Владислав IV, за да го помоли да окаже помощ на българите в борбата им против османското владичество. Последвали още две негови мисии до Варшава (1650 г. и 1672 г.), при които посещава още и Виена и Венеция с цел да спечели подкрепата им за българската кауза. Междувременно през 1656 г. е ръкоположен за марцианополски архиепископ, след което посещава папа Климент Х. Като висш католически мисионер Петър Парчевич е изпратил многобройни доклади до Рим, в които съобщава факти за положението на българския народ в средата на XVII в. Установява контакти и с Богдан Хмелницки, чрез когото се опитва да спечели съдействието и на Русия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-23", "title": "Денят 23 юли в българската история"}
{"url": "http://www.focus-news.net/news/2017/07/23/2418500/veliko-tarnovo-s-8-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 8 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 67 см. Температурата на водата e 27.7 градуса.", "date": "2017-07-23", "title": "Велико Търново: С 8 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2017/07/23/2418501/tass-indiya-zaema-treto-myasto-v-sveta-po-broy-smartonosni-teroristichni-aktove.html", "text": "Идния е заела трето място в списъка с държавите с най-голям брой терористични атаки с жертви по данни от 2016 г., отстъпвайки единствено на Ирак и Афганистан и задминавайки Пакистан, предаде ТАСС, позовавайки се на местни медии.\r\n„Индия настигна Пакистан и зае трета позиция в списъка с държавите, сблъскали се с терористични атаки през 2016 г по брой смъртни случаи и ранени“, пише в доклад, изготвен по заповед на Държавния департамент на САЩ. \r\nОт 11 072 терористични атаки през 2016 г. по целия свят, в Индия са извършени 927.  В Пакистан те са били 734. В доклада се отбелязва, че две трети от атаките в Индия са организирани от леви екстремисти – наксалити. Според доклада движението на наксалитите-маоисти е третата по брой жертви терористична групировка в света след „Ислямска държава“ и талибаните, задминавайки дори и нигерийската „Боко Харам“.  Виктор Турмаков", "date": "2017-07-23", "title": "ТАСС: Индия заема трето място в света по брой смъртоносни терористични актове"}
{"url": "http://www.focus-news.net/news/2017/07/23/2418505/ministar-temenuzhka-petkova-videoto-sas-sluzhitelya-ot-aets-kozloduy-pokazva-edno-bezpardonno-skandalno-povedenie-kam-koeto-nasheto-pravitelstvo-ima-absolyutna-netarpimost.html", "text": "Това видео показва едно безпардонно скандално поведение, към което нашето правителство и лично премиера Борисов имат абсолютна нетърпимост. Това каза министърът на енергетиката Теменужка Петкова в предаването „Събуди се“ по Нова телевизия във връзка с разпространения видеозапис на служителя на АЕЦ „Козлодуй“ Пешко Караджов. „Работата на министър на енергетиката, като част от изпълнителната власт, не е да издава присъди. Ние просто трябва да си свършим работата такава, каквато е спрямо нашите правомощия“, посочи Петкова. По думите ѝ след като края на миналата седмица в социалните мрежи е бил разпространен въпросният видеоклип, по нареждане на премиера, незабавно е била извършена проверка за това дали има подобен случай и, ако има, да се предприемат незабавни действия. „Установи се, че на 15 февруари в 1.20 ч. след полунощ се е разиграла въпросната ситуация. Човекът от видеото е от АЕЦ „Козлодуй“, който отговаря за физическата сигурност на централата“, съобщи тя. Според нея Пешко Караджов е излязъл в продължителен отпуск по болест. „Впоследствие той се връща на 1 юни от отпуск по болест. И производството, започнало през февруари 2017 г. трябва да бъде довършено“, каза министърът на енергетиката. Според нея веднага са снети обяснения от служителя на електроцентралата, в които той е потвърдил, че действително на 15 февруари е имало такъв случай. „След като миналата седмица беше публикуван този видеоклип, това са нови обстоятелства, които не са били известни“, допълни Петкова. По думите ѝ Караджов злоупотребява със служебното си положение. „Вижда се, че той заплашва с уволнение, а той такива правомощия няма. Държи се непристойно. От наша страна толеранс към нито един служител в българската енергетика няма“, коментира тя. По думите й Караджов е дългогодишен служител в централата. „Очевидно той има съответните професионални достойнства и може да си върши добре работата. Информацията, която аз имам е, че си е вършил добре, в професионално отношение, задълженията. Но тук нещата трябва да бъдат разделени на две – от една страна, това са професионалните достойнства и компетенции на един човек и неговото поведение в една такава ситуация“, каза Петкова. По думите ѝ това поведение е недопустимо и то оронва престижа и на атомната електроцентрала и не бива да бъде толерирано на нито една позиция в страната. „Това, този човек да бъде освободен, мисля, че беше най-правилния подход“, коментира министърът на енергетиката.", "date": "2017-07-23", "title": "Министър Теменужка Петкова: Видеото със служителя от АЕЦ „Козлодуй“ показва едно безпардонно скандално поведение, към което нашето правителство има абсолютна нетърпимост"}
{"url": "http://www.focus-news.net/news/2017/07/23/2418498/ria-novosti-spored-oae-izkazvaniyata-na-emira-na-katar-vodyat-do-zadalbochavane-na-krizata.html", "text": "Според външния министър на ОАЕ  Ануар Гаргаш изказванията на емира на Катар  шейх Тамим бен Хамад Ал Тани ние разрешават конфликта около държавата, а го задълбочават, предаде РИА Новости.\r\nНаскоро емирът на Катар за първи път публично изнесе реч след изострянето на кризата в отношенията с ОАЕ, Саудитска Арабия, Египет и Бахрейн. Той заяви, че Катар е готов да води диалог при условие, че никой няма да се меси във вътрешните му работи да се опитва да диктува условия. Той нарече кампанията на четирите държави срещу Катар планиран опит да се очерни страната в очите на световната общност. \r\n„Би ми се искало изказването  на шейх Тамим да бе инициатива към преразглеждане на позициите и призив към общуване. Позициите са известни и тяхното повтаряне задълбочава кризата. Диалогът е необходим и желан, но той трябва да съдържа преразглеждане на позициите“, заяви Гаргаш. Виктор Турмаков", "date": "2017-07-23", "title": "РИА Новости: Според ОАЕ изказванията на емира на Катар водят до задълбочаване на кризата"}
{"url": "http://www.focus-news.net/news/2017/07/23/2418504/plovdiv-zhitelite-na-selo-trud-ostavat-v-gotovnost-za-novi-protesti-dokato-tsentralata-za-prerabotka-na-biomasa-ne-prekrati-deynostta-si.html", "text": "Жителите на село Труд остават в готовност за нови протести, докато централата за преработка на биомаса не прекрати дейността си. Това каза за Радио „Фокус“ – Пловдив Станимир Тончев от Инициативния комитет в селото. По думите му, утре в кметството ще се проведе общоселско събрание. Тема на обсъждане ще бъде заявеното от завода инвестиционно намерение  за разширяване на дейността. „Странно е това инвестиционно намерение, което поставя под съмнение законосъобразността и дейността на централата“, обясни Тончев. Той допълни, че до момента няма обратна връзка от ресорното министерство, въпреки срока 17 юли, даден след срещата с министъра на околната среда и водите Нено Димов за нуждата от оценка на въздействието върху околната среда (ОВОС).\r\nКристиян ГАРОВ", "date": "2017-07-23", "title": "Пловдив: Жителите на село Труд остават в готовност за нови протести, докато централата за преработка на биомаса не прекрати дейността си"}
{"url": "http://www.focus-news.net/news/2017/07/23/2418502/ria-novosti-izraelskite-sili-za-sigurnost-sa-zadarzhali-25-privarzhenitsi-na-hamas.html", "text": "Израелските сили за сигурност тази нощ са задържали 25 привърженици на ХАМАС, включително и високопоставени представители на централната организация на палестинската групировка, предаде  РИА Новости.\r\nАрестите на Западния бряг на река Йордан са определяни от израелците като част от „превантивна кампания“, която се провежда на фона на масовите протести на местната арабско-мюсюлманска общност срещу поставянето на металодетектори на входа на Стария град на Йерусалим. \r\n„В ромките на съвместната операция на ШАБАК и армията на Израел 25 активисти на ХАМАС за задържани миналата нощ. Задържанията, в това число и на редица високопоставени фигури от групировката, станаха част от превантивна кампания срещу терористичната организация, провеждана през последната седмица на фона на изострянето на ситуацията в Йерусалим“, пише в официално заявление на израелската специална служба ШАБАК.   Виктор Турмаков", "date": "2017-07-23", "title": "РИА Новости: Израелските сили за сигурност са задържали 25 привърженици на ХАМАС"}
{"url": "http://www.focus-news.net/news/2017/07/23/2418510/veliko-tarnovo-nad-4-500-gosti-se-ochakvat-na-balgarskata-traditsionna-svatba-v-selo-arbanasi-sabitieto-se-bori-za-uchastie-v-rekordite-na-gines.html", "text": "Над 4 500 гости се очаква да дойдат на Българската традиционна сватба, която ще се проведе във великотърновското село Арбанаси. Събитието е част от Първия национален фолклорен събор „Болярска среща“, който приключва тази вечер, съобщи за Радио „Фокус“ – Велико Търново Нелина Църова, директор Дирекция „Култура и туризъм“ в местната администрация. Общината Велико Търново е партньор в организацията.\r\nМладоженците, които ще сключат брак в църквата „Св. архангели Михаил и Гавраил“, са Ива Янчева и Георги Георгиев от София.\r\nВсеки желаещ може да се включи в традиционните ритуали, като единственото изискване е да е облечен в народна носия. На място се извършва предварително записване в специални списъци. Организаторите обещават, че всеки гост ще получи и символичен подарък.\r\nЗа гощавката след венчавката са подготвени 400 килограма боб, 100 килограма сирена и 2 тона вино.\r\nСъбитието се бори за участие в рекордите на Гинес. Бюджетът, с който се организира е 70 хиляди лева. Те са осигурени без спонсорство.\r\nЛуиза ТРАНЧЕВА", "date": "2017-07-23", "title": "Велико Търново: Над 4 500 гости се очакват на Българската традиционна сватба в село Арбанаси, събитието се бори за участие в рекордите на Гинес"}
{"url": "http://www.focus-news.net/news/2017/07/23/2418503/pazardzhik-chast-ot-odezhdite-i-pokrova-na-sveta-bogoroditsa-sa-izlozheni-za-poklonenie-v-tsarkvata-sv-bogoroditsa.html", "text": "Част от одеждите и покрова на Света Богородица са изложени за поклонение в църквата „Св. Богородица“, съобщи за Радио „Фокус” – Пазарджик Констатийски епископ Яков, архиерейски наместник на Пазарджишка духовна околия. Той уточни, че това става с решение на Негово високопреосвещенство пловдивския митрополит Николай. „Те дойдоха от Руската православна църква с благословението на Негово светейшество на цяла Русия и Москва патриарх Кирил. Одеждите ще бъдат в града ни само за поклонение и няма да остават“, уточни епископ Яков. Приканваме всички пазарджиклии да дойдат в катедралния храм „Успение на Света Богородица”. Това е една огромна светиня, това е Майката Божия, която винаги е гледала благосклонно на Пазарджишка духовна околия. Ние сме под нейния покров и нейната чудотворна икона и сега тя реши да дойде и да засвидетелства нейното застъпничество за всички пазарджиклии и особено хора, които са бездетни, онкологично болни, защото този покров, тази одежда се е допирала до нейното свято тяло”, каза още Констатийски епископ Яков.\r\nАлбена ЖИЛЕКОВА", "date": "2017-07-23", "title": "Пазарджик: Част от одеждите и покрова на Света Богородица са изложени за поклонение в църквата „Св. Богородица“"}
{"url": "http://www.focus-news.net/news/2017/07/23/2418507/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-yuli.html", "text": "„Софийска вода” временно ще прекъсне водоснабдяването в някои части на столицата на 24 юли, съобщиха от дружеството. В понеделник във връзка с ремонт на уличен водопровод на ул. „Княз Борис  I“ Център се налага спиране на водоподаването от 9.00 до 21:00 часа на клиентите на „Софийска вода”, живеещи в района на: бул. „Витоша“, бул. „Александър Стамболийски“, бул. „Христо Ботев“, бул. „Македония“, бул. „Ген. Тотлебен“, бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Христо Ботев“ ъгъла с ул. „Солунска“ и бул. „Ген. М. Скобелев“ ъгъла с ул. „Лойош Кошут“.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Шандор Петьофи“ Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Шандор Петьофи“ от бул. „Витоша“ до ул. „Цар Асен“; по ул. „Удово“ от ул. „Шандор Петьофи“ до ул. „Доспат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Удово“ ъгъла с ул. „Шандор Петьофи“.  \r\nСлед възстановяване на водоснабдяването е възможно временно повишаване мътността на водата.", "date": "2017-07-23", "title": "„Софийска вода” временно ще прекъсне водоснабдяването в някои части на столицата на 24 юли"}
{"url": "http://www.focus-news.net/news/2017/07/23/2418506/svetla-baryakova-mk-bansko-nikola-vaptsarov-e-nay-pravdiviyat-i-nay-iskreniyat-balgarski-poet-ostavil-sled-sebe-genialno-tvorchestvo.html", "text": "Никола Вапцаров е един от най-гениалните български поети. Това каза за Радио „Фокус“ – Пирин Светла Барякова, директор на Музеен комплекс – Банско, по повод 75-годишнината от гибелта на Никола Вапцаров. „Той е от изключително голямо значение не само за Банско, но и за България, защото е най-правдивият и най-искреният български поет, оставил след себе си едно неголямо по обхват творчество, защото са го разстреляли едва на 33 години и не са му дали възможност да твори и да разгърне до край творческите си сили. За сметка на това творчеството му е гениално по значение“, подчерта тя. По думите й, Вапцаров е един от най-обичаните синове на Банско и банскалии не само се гордеят с него, а откровено го обичат, защото освен поет той е бил истински Човек. Вапцаров винаги е бил отворен към неволите и несгодите на другите и винаги е бил готов да застане на вярната страна, на страната на правдата. Барякова заяви, че банскалии помнят по този начин Вапцаров и той винаги ще остане такъв в техните сърца.\r\nНатали СТЕФАНОВА", "date": "2017-07-23", "title": "Светла Барякова, МК – Банско: Никола Вапцаров е най-правдивият и най-искреният български поет, оставил след себе гениално творчество"}
{"url": "http://www.focus-news.net/news/2017/07/23/2418508/mkd-makedoniya-vsichki-partii-v-makedoniya-se-nadyavat-na-pobedi-na-mestnite-izbori-prez-oktomvri.html", "text": "Всички политически партии са за октомврийски местни избори и всички се надяват именно техните кандидати за кметове да получат доверието на гражданите, предаде македонската медия “МКД“.\r\n$Изборите трябва да се проведат през първата част на октомври, както е предвидено от изборния кодекс“, заяви Фадил Зендели от движение „Беса“. Депутатът от ДСИ Режаил Исмали заяви, че партията му е готова за предстоящите местни избори и очаква председателя на парламента Талат Джафери да обяви, че те ще се проведат на 15 октомври. Исмаили посочи, че на октомврийските избори ще се даде шанс за новите кадри.\r\nИ от Алианса на албанците сочат, че очакват положителен резултат на местните избори. „Сигурни сме, че на тези избори ще имаме по-добър резултат от този, който имахме на миналите избори. Готови сме за местни избори, работим по подбора на кандидатите и се надяваме, че резултатът ще бъде задоволителен“, заяви Сури Рушити от Алианса. \r\nОт СДСМ заявиха, че на местните избори те  още по-убедително ще потвърдят победата на последните парламентарни избори.\r\nИ опозицията, начело с ВМРО-ДПМНЕ не мисли за нищо друго, освен за победа на местните избори. Никола Груевски, председател на партията, преди два дни  заяви, че се готви за победа на местните избори. Виктор Турмаков", "date": "2017-07-23", "title": "„МКД“ (Македония): Всички партии в Македония се надяват на победи на местните избори през октомври"}
{"url": "http://www.focus-news.net/news/2017/07/23/2418509/vitsepremierat-ekaterina-zaharieva-zaminava-za-republika-sarbiya-i-republika-albaniya.html", "text": "Заместник-министър председателят по правосъдната реформа и министър на външните работи Екатерина Захариева заминава на посещение в Република Сърбия, след което ще отпътува за визита в Република Албания. Това съобщиха от пресцентъра на МВнР. Захариева ще представи приоритетите на предстоящото Българско председателство на Съвета на ЕС през 2018 г., сред които основен фокус е поставен върху европейската перспектива на страните от регионa.\r\nНа 24 юли в Белград вицепремиерът Екатерина Захариева ще се срещне с президента на Република Сърбия Александър Вучич. На 25 юли тя ще разговаря с министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович.\r\nСъщия ден Екатерина Захариева ще открие конференция на тема „Малцинствената политика – Насърчаване на интеграцията в Сърбия“. Тя е финансирана по Програмата за сътрудничество за развитие на Министерството на външните работи.\r\nНа 26 юли в Тирана вицепремиерът Захариева ще се срещне с президента Илир Мета, с министър-председателя Еди Рама, както и с министъра на външните работи на Република Албания Дитмир Бушати.\r\nПосещенията на Екатерина Захариева в Република Сърбия и Република Албания са част от балканска обиколка. Предвижда се в следващите седмици тя да посети Република Македония, Черна Гора, Босна и Херцеговина.", "date": "2017-07-23", "title": "Вицепремиерът Екатерина Захариева заминава за Република Сърбия и Република Албания"}
{"url": "http://www.focus-news.net/news/2017/07/23/2418511/afp-spored-redzhep-tayip-erdogan-prodalzhavaneto-na-krizata-v-persiyskiya-zaliv-ne-e-v-nichiy-interes.html", "text": "Според турския президент Реджеп Тайип Ердоган продължаването на кризата в Персийския залив, започнала с изолирането на Катар, не е в ничий интерес, предаде  AFP.\r\n„Никой няма интерес от удължаването на кризата“, заяви Ердоган преди да се качи на самолета в Истанбул, за да започне двудневното си пътуване в Саудитска Арабия, Кувейт и Катар. Той обвини „враговете“, че се опитват да „засилят напрежението между братята“.  Виктор Турмаков", "date": "2017-07-23", "title": "AFP: Според Реджеп Тайип Ердоган продължаването на кризата в Персийския залив „не е в ничий интерес“"}
{"url": "http://www.focus-news.net/news/2017/07/23/2418515/siriyskata-observatoriya-za-pravata-na-choveka-siriyski-boyni-samoleti-sa-nanesli-udari-kray-damask-vapreki-primirieto.html", "text": "Сирийски правителствени самолети са нанесли няколко удара в района Източна Гута край Дамаск, ден след като сирийската армия обяви примирие в района, предаде базираната в Лондон Сирийска обсерватория за правата на човека, цитирана от  Reuters.\r\nМониторинговата група съобщи, че в събота е било сравнително тихо след обявеното примирие с някои изолирани инциденти. „В неделя сутринта шест въздушни бяха нанесени в градовете Дума и Айн Терма в държаната от опозицията Източна Гута“, съобщава Обсерваторията. Виктор Турмаков", "date": "2017-07-23", "title": "Сирийската обсерватория за правата на човека: Сирийски бойни самолети са нанесли удари край Дамаск въпреки примирието"}
{"url": "http://www.focus-news.net/news/2017/07/23/2418514/prodalzhava-uchastieto-na-balgarskite-voennosluzheshti-i-helikoptera-na-vvs-v-gaseneto-na-pozharite-kray-podgoritsa.html", "text": "Продължава участието на военнослужещи и хеликоптер Ми-17 от състава на Военновъздушните сили (ВВС) в гасенето на големите пожари в Република Черна гора. Това съобщиха от пресцентъра на Министерство на отбраната. Вчера хеликоптерът е извършил 38 захода, по време на които са изсипани близо 100 тона вода за гасене на огъня от въздуха в район, близо до столицата Подгорица. Двата екипажа и машината остават и днес в Република Черна гора като участието им в акцията по погасяване на пожарите ще се решава съобразно метеорологичните условия.", "date": "2017-07-23", "title": "Продължава участието на българските военнослужещи и хеликоптера на ВВС в гасенето на пожарите край Подгорица"}
{"url": "http://www.focus-news.net/news/2017/07/23/2418516/veliko-tarnovo-s-golyamo-defile-i-trichasov-kontsert-zapochna-yubileyniyat-mezhdunaroden-fokloren-festival.html", "text": "С голямо дефиле по главната улица на Велико Търново „Васил Левски” и близо тричасов концерт на сцената на летния театър бе открит юбилейният Международен фолклорен фестивал, съобщиха от пресцентъра на Община Велико Търново. Над 2 000 великотърновци и гости на града бурно аплодираха изпълнителите от Перу, Египет, остров Мавриций, Аржентина, Колумбия, Грузия, Сърбия, Чили и България. До 29 юли включително всяка вечер те ще представят характерните особености на културата, традициите, обичаите, обредите и ритуалите във всяка една от деветте държави. \r\nДвадесетото издание на Международния фолклорен фестивал бе открито от кмета на Велико Търново Даниел Панов, заместник-министъра на туризма Ирена Георгиева и президента на CIOFF – България и организатор Емил Павлов. Даниел Панов приветства всички участници и гости на фестивала и подчерта, че вече две десетилетия голямото събитие е неизменна, утвърдена и знакова част от културния календар на града. „Във Велико Търново си дават среща хора, култури, традиции и обичаи от всички континенти и много различни точки по света. Благодаря на българските ансамбли, че дават на всички нас пример колко важно е съхранението на българщината. Нашите песни, танци, обреди, обичаи, кулинария, облекло, традиции са нашата българска идентичност и нематериалното културно наследство, с което се гордеем пред целия свят”, каза по време на откриването кметът Даниел Панов.\r\nВсяка от вечерите до 29 юли ще е карнавална за жителите и гостите на Старата столица. Концертите са със свободен вход. Песни, танци, акробатика, карнавално настроение и много изненади очакват великотърновци. За първи път на сцена ще бъде показана частица от изгубения свят на инките, като атракцията е част от репертоара на състава от Перу. Групата от Колумбия пристига в старопрестолния град директно от втория най-голям карнавал в Латинска Америка, провеждащ се в Баранкиля. България е представена от фолклорните формации и ансамбли „Искра“, „Търновче“, „Жар“, „Сидер Войвода“ и др.\r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България. Съпътстващи събития са конкурса за красота и артистичност „Мис Фестивал“, традиционните вечери на нациите и художествен пленер.", "date": "2017-07-23", "title": "Велико Търново: С голямо дефиле и тричасов концерт започна юбилейният Международен фоклорен фестивал"}
{"url": "http://www.focus-news.net/news/2017/07/23/2418513/chez-elektro-izprashta-sredno-po-22-000-sms-na-mesets-za-ulesnenie-na-svoite-klienti-23-yuli-2017-g.html", "text": "През първите шест месеца на годината над 17 000 клиенти на ЧЕЗ Електро България се регистрираха за безплатните sms услуги - известие преди предстоящо прекъсване на електрозахранването и проверка на сметката със sms. Това съобщиха от пресцентъра на електроразпределителното дружество. От изпратените sms-и за периода януари – юни средно на месец около 5 процента са за проверка на сметка, а с останалите 95% дружеството е напомнило на клиентите, че са пропуснали стандартния срок за плащане на сметката си. Проверката на задължението за използвана електроенергия се извършва с кратко съобщение с текст „smetka“ на 170077, без увеличение на цената, според конкретния тарифен план. Всички разходи по изпращане на информативнитеsms-и се поемат от „ЧЕЗ Електро България“ АД. \r\nSms услугите са достъпни за клиентите на мобилните оператори М-Тел, Теленор и Виваком. Те могат да бъдат заявени онлайн на www.cez.bg, с изпращане на кратко съобщение на 170077 с текст 12-те цифри на клиентския номер, в центровете за клиенти на ЧЕЗ и в офисите на „Изипей“. Регистрацията за sms услугите на ЧЕЗ Електро е безплатна. При регистрация чрез sms на 170077 клиентът заплаща еднократно изходящото съобщение според тарифния си план, без увеличение на цената.\r\nПолучаването на електронни известия преди прекъсване на захранването е напълно безплатно за клиентите на ЧЕЗ Електро. Услугите се активират в рамките на 24 часа след извършване на регистрацията. При смяна на мобилния оператор, във връзка с техническото осигуряване на услугата, е необходимо клиентът своевременно да уведоми за това компанията на денонощния телефон 0700 10 010, на zaklienta@cez.bg или в център за клиенти на ЧЕЗ.", "date": "2017-07-23", "title": "ЧЕЗ Електро изпраща средно по 22 000 sms на месец за улеснение на своите клиенти. 23 юли 2017 г."}
{"url": "http://www.focus-news.net/news/2017/07/23/2418518/velislava-krasteva-dps-valeri-simeonov-e-bushona-na-skandalite-v-darzhavata-zashtoto-e-nekompetenten-edin-vitsepremier-nyama-optsiya-za-lichno-mnenie.html", "text": "Валери Симеонов е „бушона“ на скандалите в държавата най-малкото, защото е некомпетентен - един вицепремиер няма опция за лично мнение. Това каза народният представител от ПГ на ДПС Велислава Кръстева в предаването „Денят започва с Георги Любенов“ по БНТ .На въпрос дали „Обединени патриоти“ са най-голямата грешка на това управление, тя заяви, че отговорността е на този, който е овластил националистите. „Що се отнася до формулата на властта, отново е на този, който овласти националистите, на този който прие формулата, чрез която се опита да си гарантира стабилност на управлението за сметка на стабилността в държавата“, каза Кръстева. По думите й всеки ден стават безподобни скандали. Според нея обществото все повече губи сетивността си за това кой от кой е по-големият скандал. Попитана защо  Валери Симеонов е „бушона“ на скандалите,  тя отговори, че това е така, защото е некомпетентен.  „Което човек сам може да си направи, никой не може да му го стори. Както виждаме, този вицепремиер има доста сериозни проблеми в усвояването на властта. Некомпетентност по отношение на разбирането на функциите, които има един вицепремиер. Вицепремиер, който ходи да мери звука на заведенията по морето - това е смешно“, коментира депутатът от ДПС. „В същото време с апломб да обещае да махне класа прослужено  време, което би намалило доходите на стотици хиляди българи, да предизвика поредния скандал“, коментира Кръстева и допълни, че след това е излязъл пред камерите и е обяснил, че всъщност е изразил лично мнение.", "date": "2017-07-23", "title": "Велислава Кръстева, ДПС: Валери Симеонов е „бушона“ на скандалите в държавата, защото е некомпетентен - един вицепремиер няма опция за лично мнение"}
{"url": "http://www.focus-news.net/news/2017/07/23/2418517/mvr-edin-chovek-e-zaginal-a-23-ma-sa-postradali-pri-katastrofi-prez-izminaloto-denonoshtie.html", "text": "Един човек е загинал, а 23-ма са пострадали при катастрофи през изминалото денонощие, съобщиха от пресцентъра на МВР. Двама от пострадалите са с опасност за живота. В столицата са станали 57 произшествия, три от които тежки, при които са ранени 3-ма души. \r\nОт началото на година катастрофите в страната са 3456. При тях са загинали 321 души, а 4345 са били ранени.", "date": "2017-07-23", "title": "МВР: Един човек е загинал, а 23-ма са пострадали при катастрофи през изминалото денонощие"}
{"url": "http://www.focus-news.net/news/2017/07/23/2418520/fokus-makedoniya-zoran-zaev-se-sreshtna-s-ministar-predsedatelya-na-bosna-i-hertsegovina.html", "text": "Министър-председателят на Македония с правителствена делегация започна на двудневно официално посещение в Черна Гора, предаде македонската медия “Фокус“.\r\nДнес той в Сараево ще проведе срещи с правителството на страната, с министър-председателят Денис Звиздич, с депутати и с представители на политическите партии.  Виктор Турмаков", "date": "2017-07-23", "title": "„Фокус“ (Македония): Зоран Заев се срещна с министър-председателя на Босна и Херцеговина"}
{"url": "http://www.focus-news.net/news/2017/07/23/2418521/reuters-germanskiyat-ministar-na-pravosadieto-razkritikuva-sadebnata-reforma-v-polsha.html", "text": "Германският министър на правосъдието Хайко Маас заяви, че независимостта на полската съдебна система е подложена на риск, добавяйки, че приветства факта, че ЕК обмисля санкции, предаде  Reuters.\r\n„Тези, които показват малко уважение за върховенството на закона рискуват да се изолират политически“, предупреди германският министър. \r\nДо момента единствено унгарското евроскептично правителство на Унгария е посочило, че подкрепя полското решение.  Виктор Турмаков", "date": "2017-07-23", "title": "Reuters: Германският министър на правосъдието разкритикува съдебната реформа в Полша"}
{"url": "http://www.focus-news.net/news/2017/07/23/2418519/pazardzhik-zhiteli-na-selo-varvara-izlizat-na-poreden-grazhdanski-protest-sreshtu-kmeta-na-obshtina-septemvri-marin-rachev.html", "text": "Жители на село Варвара излизат на пореден граждански протест срещу кмета на Община Септември Марин Рачев, съобщи за Радио „Фокус“ – Пазарджик Николай Баташки, един от организаторите. Той уточни, че протестът ще започне в 12.00 часа в селото и този път ще протече под формата на митинг-шествие под надслов „Краде ли се минерална вода и от кого?” и ще тръгне от Червената къща в квартал „Гарата“ на село Варвара, като ще продължи до жп спирка „Пампорово”. „Основен акцент на протеста този път ще е да се пита краде ли се минерална вода от нерегламентирани достъпи за търговски заведения в селото и знае и бездейства ли за това кметът на Община Септември Марин Рачев”, обясни Баташки. По думите му, до момента са събрани над триста подписа с искането на хората до Сметната палата и Агенцията за държавна финансова инспекция за извършване на пълна ревизия на всички обществени поръчки и харчове в общината, за да се разбере краде ли се и от кого.\r\nАлбена ЖИЛЕКОВА", "date": "2017-07-23", "title": "Пазарджик: Жители на село Варвара излизат на пореден граждански протест срещу кмета на Община Септември Марин Рачев"}
{"url": "http://www.focus-news.net/news/2017/07/23/2418522/blagoevgrad-lek-avtomobil-gorya-tazi-nosht-v-grada.html", "text": "Лек автомобил горя тази нощ в Благоевград, предаде репортер на Радио „Фокус“ – Пирин. Колата е била паркирана на ул. „Николай Петрини“. Пожарникари са загасили пламъците, като напълно е изгоряла задната част и купето на автомобила.\r\nЛора КАЛЧЕВА", "date": "2017-07-23", "title": "Благоевград: Лек автомобил горя тази нощ в града"}
{"url": "http://www.focus-news.net/news/2017/07/23/2418526/bahrain-news-agency-federika-mogerina-pristiga-v-kuveyt.html", "text": "Върховният представител на ЕС по въпросите на външните работи и политиката на сигурност Федерика Могерини ще посети Кувейт в неделя, за да изрази подкрепата на ЕС към усилията на кувейтския емир Шейх Сабах ал Ахмад ал Джабер ал Сабах да открие решение на кризата в Персийския залив, предаде  Bahrain News Agency.\r\nМогерини ще се срещне с високопоставени кувейтски политици по-късно днес. „Кувейт е посредник, който ние подкрепяме и придружаваме и с който поддържаме постоянна връзка“, заяви тя по време на пресконференция. \r\nКувейт служи като посредник в конфликта в Персийския залив избухнал между Египет, Саудитска Арабия, ОАЕ и Бахрейн от една страна и Катар от друга.  Виктор Турмаков", "date": "2017-07-23", "title": "Bahrain News Agency: Федерика Могерина пристига в Кувейт"}
{"url": "http://www.focus-news.net/news/2017/07/23/2418525/nimh-zhalt-kod-za-visoki-temperaturi-e-v-sila-za-tsyalata-strana.html", "text": "Жълт код за високи температури е в сила за цялата страна, сочи справка на сайта на Националния институт по метеорология и хидрология (НИМХ) към БАН. След обяд ще бъде горещо, с температури между 35° и 39°, а по морския бряг – от 30° до 33°.\r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017-07-23", "title": "НИМХ: Жълт код за високи температури е в сила за цялата страна"}
{"url": "http://www.focus-news.net/news/2017/07/23/2418524/poslanikat-na-katar-v-moskva-doha-mozhe-da-stane-platforma-za-pregovorite-po-siriya.html", "text": "Посланикът на Катар в Москва Фахад Мухамед ал Атия заяви, че страната предлага столицата си Доха като платформа за преговори между всички страни от сирийския конфликт и е готов да участва при всички възможни преговори формати, предаде РИА Новости.\r\n„Ние сме готови като страна, обладаваща многогодишен опит на посредник в различните конфликти в Близкия изток, да предложим Доха като платформа по преговорите за всички партии, за да може всички играчи да водят преговори и Русия може да оглави този процес“, заяви Ал Атия.  Виктор Турмаков", "date": "2017-07-23", "title": "Посланикът на Катар в Москва: Доха може да стане платформа за преговорите по Сирия"}
{"url": "http://www.focus-news.net/news/2017/07/23/2418523/regnum-siriyskata-pravitelstvena-armiya-e-osvobodila-dve-selishta-iztochno-ot-rakka.html", "text": "Частите на сирийската армия и помагащите ѝ части са освободили от терористите от „Ислямска държава“ две население места, разположени източно от град Ракка, предаде  Regnum.\r\nСъобщава се, че сирийската армия е освободила населените места Дахиля и Ес Сабха. Тези населени места се намират над известното газово находище Сабхави. Контролът над него също премина към сирийското правителство.\r\nПо този начин сирийската армия е достигнала до южния бряг на Ефрат. Сега тя представлява опасност за отрядите на „Ислямска държава“, които вече няколко години държат под обсада град Дейр ез Зор.  Виктор Турмаков", "date": "2017-07-23", "title": "Regnum: Сирийската правителствена армия е освободила две селища, източно от Ракка"}
{"url": "http://www.focus-news.net/news/2017/07/23/2418531/afp-osem-dushi-sa-otriti-martvi-v-kamion-na-parking-v-teksas.html", "text": "Осем души са открити мъртви в неделя в камион, оставен на паркинг в американския град Сан Антонио в щата Тексас. Властите смятат, че става дума за трафик на хора, предаде  AFP.\r\nНачалникът на полицията в Сан Антонио Уилям МакМанъс и началникът на противопожарната служба Чарлз Худ заявиха, че освен загиналите в камиона са открити 28 пострадали души, които са закарани в болница.  Виктор Турмаков", "date": "2017-07-23", "title": "AFP: Осем души са отрити мъртви в камион на паркинг в Тексас"}
{"url": "http://www.focus-news.net/news/2017/07/23/2418528/redzhep-tayip-erdogan-kam-sasht-priyatelite-ne-tryabva-da-se-mamyat-vzaimno.html", "text": "Турският президент Реджеп Тайип Ердоган заяви, че приятелите не трябва да се мамят взаимно, посочвайки скорошните изказвания направени от американски генерал относно промяната на името на партията на сирийските кюрди PYD и на нейното въоръжено крило YPG на „Сирийски демократически сили“, предаде Anadolu Agency.\r\nПо-рано началникът на специалните сили на САЩ ген. Реймънд Томас заяви, че преименуването в „Сирийски демократически сили“ е направено, за да се даде на PYD глас в преговори за Сирия и за да се успокои Турция.\r\n„Знаем добре кой кой е! Двете са едно и също. Това, което има значение, не е промяната на табелката с името, а съдържанието“, заяви Ердоган. Той посочи, че Търция няма да „се върже“ на  промяната на наименованието. „Приятелите не се мамят един-друг“, заяви Ердоган, ясно имайки предвид САЩ.\r\nСАЩ смятат „Сирийските демократически сили“ , съставени от кюрдски и арабски части, за надежден партньор в борбата срещу „Ислямска държава“, докато Турция ги смята за сирийско разклонение на ПКК, действаща на нейна територия.  Виктор Турмаков", "date": "2017-07-23", "title": "Реджеп Тайип Ердоган към САЩ: Приятелите не трябва да се мамят взаимно"}
{"url": "http://www.focus-news.net/news/2017/07/23/2418529/stoyan-mirchev-bsp-iskame-da-sprem-vlizashtoto-prez-2018-g-finansirane-na-chastnite-uchilishta.html", "text": "С промени на образователния закон, искаме да предотвратим влизащото от 2018 година финансиране на частните училища. Това каза по БНР Стоян Мирчев, депутат от „БСП за България”, съобщиха от пресцентъра на партията. Народният представител обясни, че когато се финансират частните училища, на заден план остават държавните. „Частното училище взима веднъж пари от родителите, като такси, и втори път от държавата. При държавното, парите са само от държавата. Така при частните имаме двойно финансиране. Има частни училища, които по закон могат да не взимат от държавата. Така управляващите разделят българското образование на три, а Конституцията задължава държавата да осигури образование на всяко дете с държавните и общински училища”, поясни Мирчев. Той направи паралел с проблемите в здравеопазването, където в началото на прехода имаше малко частни клиники, а сега са толкова много, че държавата не може да осигури финансов ресурс на държавните болници. Народният представител добави, че системата на образованието е недофинансирана и постоянно затварят държавни училища, а със закона приет от ГЕРБ ще трябва да се отделя голям финансов ресурс към частните. „Още през 2016 година, когато управляващите приемаха Закона за училищното и предучилищното образование, предупреждавахме за проблеми и последваха редица скандали. За първи път първокласниците тръгнаха без буквари на училище, а тези от пети клас- тръгнаха без учебници”, напомни Мирчев. По отношението на предложението на левицата за минимални прагове на заплатите на преподавателите и учените, той обясни, че такива практики има в редица развити европейски държави, защото са извели науката, като свой приоритет на развитие. „В БАН младши асистент взима заплата колкото един хигиенист. При такива заплати е нормално да няма никакъв интерес на младите към науката”, отсече народният представител.\r\n„Нашият вариант за антикорупционен закон ще бъде представен в началото на новата парламентарна сесия. Предложението на ГЕРБ по темата не е нищо ново. Обединяват структурите, които трябва да вършат работа, но не разрешават проблемите. Управляващите, и лично Бойко Борисов, искат да управляват с един човек цялата система”, каза Стоян Мирчев по темата за предстоящото приемане на антикорупционен закон. Той напомни, че по време на второто управление на Борисов, страната ни е достигнала първо място по корупция в ЕС и е немислимо, и не вярва - хората, които са ни довели до тази позиция да напишат закон, който да се бори с корупцията. „Те използват законодателството, за да увреждат системите в България, а не да им помагат”, каза Мирчев. Той припомни за редицата скандали, произведени от ГЕРБ - като АПИ и НДК.", "date": "2017-07-23", "title": "Стоян Мирчев, БСП: Искаме да спрем влизащото през 2018 г. финансиране на частните училища"}
{"url": "http://www.focus-news.net/news/2017/07/23/2418512/velislava-krasteva-dps-ili-miroslav-borshosh-mnogo-se-e-obarkal-ili-ima-chadar-nad-nego-za-da-si-pravi-chastno-ministerstvo-na-kulturata-s-publichni-sredstva.html", "text": "Или Мирослав Боршош  много се е объркал, или има чадър над него, за да си прави частно Министерство на културата с публични средства. Това каза народният представител от ПГ на ДПС Велислава Кръстева в предаването „Денят започва с Георги Любенов“ по БНТ . Кръстева изрази съмнение, че става дума за такова голямо объркване, каквото се насажда в  публичното поле. „Политиката в сферата на културата се реализира от Министерство на културата чрез едноличния орган на изпълнителната власт – министърът на културата. Там има ред, по който се създават културни институти. Те се създават с решение на МС, за тях се отрежда бюджет и се управляват след конкурс, назначени от тях директори, които са защитили своя концепция“, каза Кръстева. „Къде са парите. Едни 17 млн. изчезват. Има един директор, който отказва да дава бизнес план. Как така отказва? Отказва да се подчини на ресорните си вицепремиери. Как така ще отказва да се подчини на ресорните си вицепремиери? Има си собствена преценка за нещата. На всичкото отгоре назидава“, посочи Кръстева и уточни, че Боршош си е позволил да назидава и прокуратурата.  Според нея е изключително уместна намесата на министър Павлова.  „Много ме тревожи опитът да се противопоставя култура срещу държава, култура срещу закон, който се случва в публичното поле чрез този опит да си самовменява, очевидно едно неуспешно ръководство на НДК, правомощия, които няма закон, по който може да има“, каза Кръстева. Според нея само с ясни примери и конкретика може да излезем от мъглата, зад която се опитват да се скрият очевидни законни нарушения. Според Кръстева казусът НДК е все едно директорът на Агенция дипломатически имоти в страната да прави сам външна политика. „Ако г-н Боршош, когото аз познавам, който е естет, уважавам го, има отношение към културата, е бил толкова ценен за българската култура, сигурна съм, че г-н Борисов можеше да го направи него министър на културата“, каза тя.  Във връзка с това дали има противопоставяне в ГЕРБ, Кръстева заяви, че няма да влезе във вътрешнопартийните боричкания в ГЕРБ, защото това може да отклони от разглеждането на същинския проблем. „Същинският проблем е допускането на подобни явления, защото дали скандалът ще бъде частно НДК и отклоняване или усвояване на публични финанси в особено големи размери или скандалът ще бъде 4 тона суджук и в двата случая става дума за създаденото чувство за безнаказаност у някои. Как се допусна това? Кои и как могат да се поставят над закона и каква е диагнозата за състоянието над демокрацията, за което ние от ДПС алармираме последователно месеци и повече от година наред?“, запита Кръстева и обясни, че от ДПС смятат,  че трябва да се предизвика един обществен дебат за състоянието на демокрацията.", "date": "2017-07-23", "title": "Велислава Кръстева, ДПС: Или Мирослав Боршош много се е объркал, или има чадър над него, за да си прави частно Министерство на културата с публични средства"}
{"url": "http://www.focus-news.net/news/2017/07/23/2418530/ria-novosti-zemetresenie-s-magnitud-55-e-registrirano-na-indoneziyskiya-ostrov-sulavesi.html", "text": "Земетресение с магнитуд 5,5 е регистрирано на индонезийския остров Сулавеси, предаде РИА Новости.\r\nТрусовете са регистрирани в 10:55 часа българско време. Епицентърът се намира на 65 км. южно от град Тинабоган на дълбочина от 55,8 км. \r\nНяма данни за жертви и земетресения.  Виктор Турмаков", "date": "2017-07-23", "title": "РИА Новости: Земетресение с магнитуд 5,5 е регистрирано на индонезийския остров Сулавеси"}
{"url": "http://www.focus-news.net/news/2017/07/23/2418527/blagoevgrad-zhitelite-na-grada-pochetoha-pametta-na-poeta-nikola-vaptsarov.html", "text": "Жителите на Благоевград почетоха 75-годишнината от смъртта на поета Никола Вапцаров, предаде репортер на Радио „Фокус” – Пирин. Ритуалът по полагане на цветя се състоя пред барелефа на Вапцаров, намиращ се на сградата на Драматичен театър – Благоевград, който носи името на великия български поет. Церемонията започна с химна на Република България, след което актьорът Николай Кимчев рецитира стихове на Вапцаров. На събитието присъстваха представители на Община Благоевград, директорът на ДТ „Никола Вапцаров“ Петър Кьосев, историкът Снежана Захариева, проф. д-р Георги Апостолов, заместник-ректор по научно-изследователската дейност и докторантското обучение, политически предстaвители, общественици и граждани.\r\nНикола Йонков Вапцаров е български поет, роден през 1909 година в град Банско. Неговото творчество е предимно със социална и хуманна тематика. Единствената издадена приживе стихосбирка е „Моторни песни“, която излиза през 1940 година и е превеждана на редица езици. Сред най-известните му стихотворенията са „Вяра“, „Двубой“, „Пролет“, „История“, „Селска хроника“, „Писмо“, „Романтика“, „Кино“, „Доклад“, „Ботев“, „Хроника“, „Борбата е безмилостно жестока“, „Прощално“. През 1942 г. Никола Вапцаров е осъден на смърт и е разстрелян. Десет години по-късно, той получава посмъртно международната „Почетна награда на мира“.\r\nЛора КАЛЧЕВА", "date": "2017-07-23", "title": "Благоевград: Жителите на града почетоха паметта на поета Никола Вапцаров"}
{"url": "http://www.focus-news.net/news/2017/07/23/2418532/ministar-krasimir-karakachanov-ot-25-26-godini-nasam-ima-nedootsenyavane-na-rolyata-i-znachenieto-na-balgarskata-armiya.html", "text": "Не смятам, че Българската армия не е в състояние да изпълнява своите конституционни задължения. Трудности има, но те са свързани с недооценяване на ролята и значението на Българската армия от 25-26 години насам. Това каза вицепремиерът и министър на отбраната Красимир Каракачанов в предаването „Неделя 150“ по БНР. „27 години Българската армия постоянно се намира в някакви реформи, съкращава се личният състав, не се закупува нова техника, не се ремонтира наличната материална база, с която се провеждат учения или трябва да работят или живеят българските военнослужещи. Има едно отношение към социалния статус на българските военнослужещи“, посочи Каракачанов. Според него първата част от програмата за модернизация на армията е 3,52 милиарда лева. „Това се случва, защото хронично, 20 години, нищо не е модернизирано и нищо ново не е закупувано за Българската армия, напротив – унищожавано е, не е поддържано и е гледано пренебрежително“, коментира той. „Аз смятам, че ние имаме ресурс, с много по-малко средства, в настоящия момент, ние да отремонтираме или поддържаме нашата техника. Ремонтирайки изтребителите МиГ-29, ние имаме възможност, вместо 8, да вдигнем във въздуха 15, но това означава ремонт и модернизация“, допълни вицепремиерът. Според него не може само да се вглеждаме в това какво ново трябва да купим, а трябва много внимателно, в ролята на добър стопанин, да видим какво от техниката, с която разполагаме може да бъде модернизирано и използвано ефикасно. „Въпреки недоимъка в Българската армия, българските военни се представиха много по-добре от някои представители на партньорски армии, в които и заплащането е по-високо, и техниката е много по-модерна“, коментира Каракачанов последното военно учение, в което участваха наши военнослужещи. „Българската армия винаги е участвала в международни учения. Още от времето на Варшавския договор е участвала в международни големи учения. Тогава имаше учение „Щит“, което се провеждаше през година. Те не бяха по-малко мащабни от тези, които в момента се провеждат по линия на НАТО или по линия на партньорството, което имаме със САЩ, Румъния, Гърция много други държави“, каза още той. По думите му по отношение на терористичните опасности, нашите служби за сигурност работят много усърдно и са достатъчно компетентни. Във връзка с обявения списък със 77 български граждани, на които Турция забранява да влизат на нейна територия, Каракачанов каза, че най-вероятно това са хора, които в някакъв момент са изразявали критики към управлението в Турция. „За мен това поведение е необяснимо. Квалифицираш някой като „терорист“ и не го идентифицираш“, посочи вицепремиерът. Според него Договорът за добросъседство с Македония има за цел да вкара в едни нормални релси отношенията между  двете държави и най-вече да коригира някои рецидиви от различни политици в западната ни съседка. „Необходимо е да го подпишем, защото е крайно време отношенията между България и Македония да минат в един друг порядък. Един договор означава ангажименти. В този договор има ангажименти, свързани със сигурността на България, с ненамесата на българските вътрешни работи, с това да се честват общи дати, събития и личности от общата ни история“, каза още Каракачанов.", "date": "2017-07-23", "title": "Министър Красимир Каракачанов: От 25-26 години насам има недооценяване на ролята и значението на Българската армия"}
{"url": "http://www.focus-news.net/news/2017/07/23/2418533/plovdiv-rayonniyat-prokuror-gergana-mutafova-i-direktorat-na-oblastnata-direktsiya-na-mvr-st-komisar-atanas-ilkov-shte-dadat-izvanreden-brifing.html", "text": "Районният прокурор на Пловдив Гергана Мутафова и директорът на Областната дирекция на МВР старши комисар Атанас Илков ще дадат извънреден брифинг по повод разкрито криминално престъпление. Това съобщи за Радио „Фокус“ - Пловдив говорителят на Апелативната прокуратура. Престъплението е свързано с незаконен трафик на чужденци през територията на страната. \r\nБрифингът ще се проведе от 16:00 часа в сградата на Областната дирекция на МВР - Пловдив на ул. „Княз Богориди“, 7\r\nКристиян ГАРОВ", "date": "2017-07-23", "title": "Пловдив: Районният прокурор Гергана Мутафова и директорът на областната дирекция на МВР ст. комисар Атанас Илков ще дадат извънреден брифинг"}
{"url": "http://www.focus-news.net/news/2017/07/23/2418538/pregled-na-mezhdunarodnite-novini-do-13-chasa-agentsiya-fokus.html", "text": ". Сирийски правителствени самолети са нанесли няколко удара в района Източна Гута край Дамаск, ден след като сирийската армия обяви примирие в района, предаде базираната в Лондон Сирийска обсерватория за правата на човека.\r\nМониторинговата група съобщи, че в събота е било сравнително тихо след обявеното примирие с някои изолирани инциденти. „В неделя сутринта шест въздушни бяха нанесени в градовете Дума и Айн Терма в държаната от опозицията Източна Гута“, съобщава Обсерваторията.\r\n***. Австрийският външен министър Себастиян Курц призова страните от ЕС към единство в отношенията им с Турция.\r\n„Ще настоявам и за прекратяването на преговорите с Турция за встъпване в ЕС“, заяви Курц. Според него Съюзът трябва най-накрая да изгради ясна позиция по отношение на Анкара и вместо членство в общността, да определи условия за сътрудничеството с Турция като със съсед.\r\nМинистърът също така подкрепи подкрепа към новия курс на Германия по отношение на Турция. „Приветствам това, че външният министър на Германия Зигмар Габриел най-накрая даде нова оценка на положението и преразгледа отношенията с Турция“, заяви той. Курц посочи, че скорошните арести на правозащитници от турските власти предизвикват „крайно безпокойство“ и са достойни за осъждане, както и „масовите арести и уволнения“ след опита за преврат от преди година.\r\n„Все повече се убеждавам, че Турция се отдалечава от Европа“, категоричен е австрийският външен министър.\r\n***. Германският министър на правосъдието Хайко Маас заяви, че независимостта на полската съдебна система е подложена на риск, добавяйки, че приветства факта, че ЕК обмисля санкции.\r\n„Тези, които показват малко уважение за върховенството на закона рискуват да се изолират политически“, предупреди германският министър.\r\nДо момента единствено унгарското евроскептично правителство на Унгария е посочило, че подкрепя полското решение. \r\n***. Израелските сили за сигурност тази нощ са задържали 25 привърженици на ХАМАС, включително и високопоставени представители на централната организация на палестинската групировка.\r\nАрестите на Западния бряг на река Йордан са определяни от израелците като част от „превантивна кампания“, която се провежда на фона на масовите протести на местната арабско-мюсюлманска общност срещу поставянето на металодетектори на входа на Стария град на Йерусалим.\r\n„В ромките на съвместната операция на ШАБАК и армията на Израел 25 активисти на ХАМАС за задържани миналата нощ. Задържанията, в това число и на редица високопоставени фигури от групировката, станаха част от превантивна кампания срещу терористичната организация, провеждана през последната седмица на фона на изострянето на ситуацията в Йерусалим“, пише в официално заявление на израелската специална служба ШАБАК.\r\n***. Палестинец е загинал от раните си, получени при сблъсък с израелски войници в покрайнините на Йерусалим.\r\nВ града продължават масовите протести на местната арабско-мюсюлманска общност срещу поставянето на Израел на металодетектори по входовете на Стария град.\r\n„Млад човек получи тежко нараняване в гърдите в района Ал Азария. Бе докаран в държавната болница в Йерихон, а след това бе докаран в медицински център в Рамала, където лекарите констатираха смъртта му“, пише в заявление на министерството.\r\n***. Съветът за сигурност на ООН ще проведе в понеделник, 24 юли извънредна среща, на която ще се обсъди скорошното насилие между израелците и палестинците, най-кървавото през последните години.\r\nСблъсъци избухнаха в Стария град на Йерусалим, където стотици мюсюлмани проведоха вечерна молитва пред него, след като им бе отказан достъп. Избухнаха улични протести, при които десетки палестинци бяха ранени. По-късно в израелското поселение на Западния бряг Хамиш палестинец нападна семейство в дома му, убивайки двама негови членове.\r\nИзраелският министър-председател Бенямин Нетаняху осъди нападението като „терористичен акт, извършен от животно, подпален от неприкрита омраза“.\r\n***. Председателят на Комитета на началниците на щабове на Въоръжените сили на САЩ, генерал Джозеф Данфорд, смята че Русия има най-голям потенциал във военната сфера от държавите, представляващи заплаха за Вашингтон. Генералът направи изявлението си по време на конференция по сигурността проведена в Аспен, щата Колорадо.\r\nДанфорд, подчерта че „Русия – това е най-сериозната заплаха“ от всички, с които се сблъсква САЩ. Сред противниците на Вашингтон той посочи още Северна Корея, Иран и Китай. Генералът, смята че от изброените държави „Русия притежава най-голям потенциал във военно отношение“.\r\n*** Земетресение с магнитуд 5,5 е регистрирано на индонезийския остров Сулавеси.\r\nТрусовете са регистрирани в 10:55 часа българско време. Епицентърът се намира на 65 км. южно от град Тинабоган на дълбочина от 55,8 км.\r\nНяма данни за жертви и земетресения. \r\n***", "date": "2017-07-23", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/07/23/2418534/deutsche-welle-avstriyskiyat-vanshen-ministar-podkrepi-germaniya-v-konflikta-y-s-turtsiya.html", "text": "Австрийският външен министър Себастиян Курц призова страните от ЕС към единство в отношенията им с Турция, предаде  Deutsche Welle.\r\n„Ще настоявам и за прекратяването на преговорите с Турция за встъпване в ЕС“, заяви Курц. Според него Съюзът трябва най-накрая да изгради ясна позиция по отношение на Анкара и вместо членство в общността, да определи условия за сътрудничеството с Турция като със съсед. \r\nМинистърът също така подкрепи подкрепа към новия курс на Германия по отношение на Турция. „Приветствам това, че външният министър на Германия Зигмар Габриел най-накрая даде нова оценка на положението и преразгледа отношенията с Турция“, заяви той. Курц посочи, че скорошните арести на правозащитници от турските власти предизвикват „крайно безпокойство“ и са достойни за осъждане, както и „масовите арести и уволнения“ след опита за преврат от преди година. \r\n„Все повече се убеждавам, че Турция се отдалечава от Европа“, категоричен е австрийският външен министър.  Виктор Турмаков", "date": "2017-07-23", "title": "Deutsche Welle: Австрийският външен министър подкрепи Германия в конфликта й с Турция"}
{"url": "http://www.focus-news.net/news/2017/07/23/2418535/georgi-zlatev-obshtina-asenovgrad-220-medala-specheliha-sportistite-ot-grada-prez-izminalata-godina.html", "text": "220 медала спечелиха спортистите от града през изминалата година. Това съобщи за Радио „Фокус“ – Пловдив Георги Златев, главен експерт „Младежки дейности и спорт“ в Община Асеновград. По думите му, състезателите от различните спортни клубове са завоювали 55 златни, 73 сребърни и 92 бронзови отличия от различни държавни първенства. „Постиженията на спортните клубове са доказателство, че всяка следваща година спорта в градът се развива все повече“, подчерта Златев. Заместник-кметът отбеляза, че 28 са спортните клубове от града, регистрирани в Министерството на младежта и спорта. От тях 12 получават финансиране и от общинската администрация, на база постиженията си. Георги Златев каза още, че от общинския бюджет през тази година са заделени 350 000 лева за поддръжка на спортните бази в Асеновград.\r\nКристиян ГАРОВ", "date": "2017-07-23", "title": "Георги Златев, Община Асеновград: 220 медала спечелиха спортистите от града през изминалата година"}
{"url": "http://www.focus-news.net/news/2017/07/23/2418540/pazardzhik-politseyski-patrul-sas-sofiyska-registratsiya-1640-snabden-s-radar-e-razpolozhen-na-82-km-na-avtomagistrala-trakiya-v-posoka-sofiya.html", "text": "Полицейски патрул със софийска регистрация 1640, снабден с радар е разположен на 82 км на автомагистрала „Тракия“, в посока София, предаде репортер на Агенция „Фокус“. На мястото има и аварирал автомобил. \r\nДруг полицейска автомобил, снабден с радар, с пазарджишка регистрация 0001, е застанал на сянка под моста на 80 км в посока София.", "date": "2017-07-23", "title": "Пазарджик: Полицейски патрул със софийска регистрация 1640, снабден с радар е разположен на 82 км на автомагистрала „Тракия“, в посока София"}
{"url": "http://www.focus-news.net/news/2017/07/23/2418539/smolyan-kmetat-nikolay-melemov-otkri-praznika-na-selo-levochevo-pozhela-na-prisastvashtite-da-sahranyavat-slavata-na-seloto-i-rodopskiya-duh.html", "text": "Известното с бунтовното си минало смолянско село Левочево и тази година отпразнува традиционния събор „Илинден - среща на родовете”. „Този ден е празник, защото домовете ви са пълни с приятели и роднини. Пожелавам ви здраве, много веселие, поддържайте родопския дух и съхранявайте славата на Левочево. Нека бъдем заедно и в празниците, и в делниците, да пазим и тачим нашите корени”, каза в приветствието си кметът на Община Смолян Николай Мелемов, който откри събора, съобщиха от пресцентъра на Община.  \r\n„Не напразно всяка година на този ден, хората се връщат към корените си, засвидетелстват уважение към общото си начало, спомнят си с обич за детството, младостта и годините прекарани тук, разтъжват се с близки и познати”, каза в поздрава към стотиците съборяни кметът на селото Ангел Янев. Той посочи, че по традиция тазгодишните юбиляри от набор 1967 г. са дарили нова дограма за киносалона в селото. Той благодари на община Смолян, която оказва помощ и подкрепа за развитието на селото.\r\nОт името на набор 1967 г., Мария Колева поздрави присъстващите. Тя посочи, че десет пораснали момичета и момчета се завръщат към корена си, за да си спомнят първата учителка и да споделят кой,  и с какво се е преборил в живота. „Пътищата ни се срещнаха в родното Левочево, добра среща приятели и нека се срещнем пак след 10 години”, пожела Колева.  \r\nСлед това програмата продължи с празничен концерт с участието на Певчевска група „Надежда” – с.Левочево, самодейни състави и др. Публиката бурно аплодираше талантливите изпълнители. \r\nСлед това се извиха хора, които продължиха цяла нощ. Левочевци бяха щастливи, че отново са заедно в родното си село. \r\nПроявите започнаха на 21 юли с народно веселие. \r\nДнес се проведе среща на родовете и беше раздаден благословен курбан на параклиса „Св.Илия” в местността Илинден. Празникът ще бъде закрит тази вечер в 20.00 часа.\r\nОрганизатори на събитието са община Смолян, кметство Левочево, ГПК „Сакарка” , местното читалище „Развитие – 1919 г.” и църковното настоятелство при храм „Св. Св. Петър и Павел”.", "date": "2017-07-23", "title": "Смолян: Кметът Николай Мелемов откри празника на село Левочево, пожела на присъстващите да съхраняват славата на селото и родопския дух"}
{"url": "http://www.focus-news.net/news/2017/07/23/2418537/ria-novosti-ligata-na-arabskite-darzhavi-shte-provede-zasedanie-otnosno-situatsiyata-v-yerusalim.html", "text": "Лигата на арабските държави  ще проведе в сряда, 26 юли извънредно заседание на министерско равнище за обсъждане на ситуацията в Йерусалим, предаде  РИА Новости.\r\n„На фона на интензивните контакти през последните 24 часа и на предложенията на Йордания, които бяха подкрепени от някои страни-членки на ЛАД, бе взето решение да се проведе извънредно заседание на равнище външни министри на 26 юли 2017 г. за разглеждане на въпроса на агресията и последните мерки, предприети от Израел в град Йерусалим на териториите, прилежащи към джамията „Ал Акса“, заяви прессекретарят на панарабската организация Махмуд Афифи.  Виктор Турмаков", "date": "2017-07-23", "title": "РИА Новости: Лигата на арабските държави ще проведе заседание относно ситуацията в Йерусалим"}
{"url": "http://www.focus-news.net/news/2017/07/23/2418536/yediot-ahronoth-izrael-e-gotov-da-prouchi-alternativite-za-metalnite-detektori-na-stariya-grad-na-yerusalim.html", "text": "Израелският генерал-майор Йоав  Мордекай заяви, че Израел не иска да променя статуквото в Стария град на Йерусалим, а „просто искаме да направим така, никой да не влиза в него с оръжие и да извършва нападения“, пише  Yediot Ahronoth.\r\n„Ние в момента търсим алтернативи за металните детектори, поставени на входовете на града, стига алтернативното решение да помогне при предотвратяването на атаки“, посочи генералът. Той изрази „желание за друго решение, ако то въдвори сигурност. \r\nГен. Мордекай заяви, че „Израел не желае да променя статуквото, това е ясно послание към мюсюлманския свят от правителството на Израел. Не искаме промяна на религиозното или политическото статукво, както и на ситуацията на място. Единствено искаме това никой да не може да влезе вътре с оръжие и да осъществи нова атака“, добави той.  Виктор Турмаков", "date": "2017-07-23", "title": "Yediot Ahronoth: Израел е готов да проучи алтернативите за металните детектори на Стария град на Йерусалим"}
{"url": "http://www.focus-news.net/news/2017/07/23/2418543/pazardzhik-dva-politseyski-patrula-sa-razpolozheni-predi-i-sled-otbivkata-za-velingrad-na-avtomagistrala-trakiya.html", "text": "Два полицейски патрула са разположени преди  и след отбивката за Велинград на автомагистрала „Тракия“, предаде репортер на Агенция „Фокус“. Единият е застанал на отбивката за Велинград в посока Пловдив, а другият на около километър след отбивката, в същата посока.", "date": "2017-07-23", "title": "Пазарджик: Два полицейски патрула са разположени преди и след отбивката за Велинград на автомагистрала „Тракия“"}
{"url": "http://www.focus-news.net/news/2017/07/23/2418541/ligata-na-arabskite-darzhavi-yerusalim-e-chervena-liniya-koyato-ne-tryabva-da-se-presicha.html", "text": "Според генералния секретар на Лигата на арабските държави Ахмед Абу ал Гейт Йерусалим, където се намира третата по значимост светиня за исляма – джамията Ал Акса е „червена линия“, която не трябва да се пресича, предаде РИА Новости.\r\n„Йерусалим е и се приема като „червена линия“ от арабите. Той е линия, която не трябва да се пристъпва и ние, арабите, мюсюлманите, не можем да приемем посегателствата срещу него“, заяви той. Абу ал Гейт предупреди Израел, че употребявайки насилие срещу палестинците в града, си „играе с огъня и може да подпали фитила на сериозен конфликт с арабските страни и с ислямския свят“. \r\nСпоред генералния секретар действията на израелските власти „са опит да се установи нов статут на свещения град“. Според него „тези действия са насочени не само срещу палестинците, но и дълбоко засягат чувствата на всички араби и мюсюлмани“. Виктор Турмаков", "date": "2017-07-23", "title": "Лигата на Арабските държави: Йерусалим е „червена линия“, която не трябва да се пресича"}
{"url": "http://www.focus-news.net/news/2017/07/23/2418544/reuters-ispanskiyat-biznes-se-pritesnyava-ot-otdelyaneto-na-kataloniya.html", "text": "Близо три четвърти от бизнесмените в Испания се боят от евентуалното отделяне на независима Каталония след референдум, който ще се проведе на 1 октомври. Според тях това ще навреди на икономиката на страната, предаде  Reuters.\r\nСпоред проучване, проведено по поръчка на испанския вестник „Ел Пайс“ 74% от допитаните 265 бизнесмени вярват, че каталонската независимост ще навреди на испанската икономика, докато 43% от тези, които са базирани в желаещата отделяне област са на това мнение. \r\nВъпреки загрижеността относно политическия въпрос за Каталония, вярата в икономическия растеж на Испания остава на ниво според допитването. 80% от бизнесмените смятат, че икономиката се е подобрила през първата половина на тези година, докато 70% от тях смятат, че ще се справят по-добре през втората ѝ половина, отколкото през нейните първи шест месеца. Виктор Турмаков", "date": "2017-07-23", "title": "Reuters: Испанският бизнес се притеснява от отделянето на Каталония"}
{"url": "http://www.focus-news.net/news/2017/07/23/2418542/politsai-ot-oblastnite-direktsii-na-mvr-v-stara-zagora-i-ruse-zadarzhaha-uchastnik-v-telefonna-izmama.html", "text": "При съвместна акция полицаи от областните дирекции на МВР в Стара Загора и Русе задържаха участник в телефонна измама броени часове след случилото се, съобщиха от пресцентъра на Министерство на вътрешните работи.  \r\nСигналът в Областната дирекция на МВР - Стара Загора бил подаден вчера. 80-годишна жителка на областния град  се оплакала, че е била заблудена от непознат, представил се за полицейски служител, който успял да я убеди, че  ще помогне на органите на реда за залавяне на телефонни измамници, като влезе в ролята на жертва и им предостави пари. Така и станало – възрастната жена  хвърлила през терасата на дома си 2100 евро и златни накити. Служителите на ОД на МВР веднага се заели със случая и организирали издирване. \r\nСъщия ден към 16.00 часа на територията на Област - Рус, при съвместна акция полицаи от ОД на МВР - Стара Загора и Русе спрели за проверка лек автомобил „Фиат Мареа”, управляван от 48-годишния с инициали В.А. от Силистра. При последвалите процесуално-следствени действия в колата са открити и иззети отнетите с измама от възрастната жена 2 100 евро и голямо количество златни накити. На В.А. е повдигнато обвинение за извършено престъпление по чл.209, ал.1 от НК и е задържан за срок до 24 часа във Второ Районно управление „Полиция” – Стара Загора. Работата по случая продължава.", "date": "2017-07-23", "title": "Полицаи от областните дирекции на МВР в Стара Загора и Русе задържаха участник в телефонна измама"}
{"url": "http://www.focus-news.net/news/2017/07/23/2418546/blagoevgrad-bansko-otbelyaza-75-godishninata-ot-razstrela-na-nikola-vaptsarov.html", "text": "Банско отбеляза 75-годишнината от разстрела на Никола Вапцаров. Това съобщиха от пресцентъра на Община Банско. Под звука на неговите безсмъртни стихове бяха поднесени венци и цветя пред паметника му в града. Кметът Георги Икономов, заместник-кметовете Асен Кирицов и Ивайло Ръхов, общински съветници, представители на местни обществени организации и граждани се поклониха пред лика му.", "date": "2017-07-23", "title": "Благоевград: Банско отбеляза 75-годишнината от разстрела на Никола Вапцаров"}
{"url": "http://www.focus-news.net/news/2017/07/23/2418547/akad-georgi-markov-nikola-vaptsarov-e-zhertva-na-grazhdanskata-voyna-v-balgariya-poukata-e-da-se-sahranyavat-talantite-zashtoto-te-predstavyat-natsiyata-ni-pred-sveta.html", "text": "Никола Вапцаров е жертва на Гражданската война в България - поуката е да се съхраняват талантите, защото те представят нацията ни пред света. Това каза историкът акад. Георги Марков в интервю за Агенция „Фокус“ по повод 75-годишнината от разстрела на поета Никола Вапцаров. По думите му Гражданската война в България се разгаря още преди 100 години. „През септември 1918 г. по време на Първата световна война, след злополучния край на бойните действия  на Южния фронт, избухва метеж. При Владая българите започват да убиват българи. Това продължава твърде дълго. Продължава след Деветоюнския преврат и Септемврийското въстание, след атентата в „Св. Неделя“, движението на съпротива 1941-1944 г и при отмъщението на комунистите. Вапцаров е безспорно изключителен поет, който е изпреварил времето си. Неговата партия не го е оценила тогава, защото когато става въпрос дали да спасят Никола Вапцаров или Младен Исаев, те смятат, че Исаев е поетът на партията“, каза акад. Марков. По думите му много млади и талантливи поети стават жертва на една война, като Димчо Дебелянов, който загива през 1916 г. в Македония на Южния фронт, Гео Милев, който е жертва на Гражданската война след атентата в „Св. Неделя“. Акад. Марков обърна внимание, че стихотворенията на Вапцаров са преведени на много езици. „В началото на 80-те години специализирах във Федералната република Германия и като събрахме стипендианти от цял свят, един  англичанин попита за един поет, убит през Втората световна война. Веднага се сетих кой е. Те искаха да чуят как звучи едно стихотворение на български. Тогава казах в компанията стихотворението „Предсмъртно“, разказа  историкът. Според него е цяло чудо е как Вапцаров е намерил в сили в себе си да напише стихотворението „Предсмъртно“.\r\nДеница КИТАНОВА", "date": "2017-07-23", "title": "Акад. Георги Марков: Никола Вапцаров е жертва на Гражданската война в България - поуката е да се съхраняват талантите, защото те представят нацията ни пред света"}
{"url": "http://www.focus-news.net/news/2017/07/23/2418550/ria-novosti-riyad-pozvoli-prez-dve-letishta-dostapa-na-katarski-poklonnitsi-za-hadzh.html", "text": "Агенцията за гражданска авиация на Саудитска Арабия съобщи, че поклониците от Катар ще могат да пристигат за хадж в кралството през две летища в страната, предаде  РИА Новости.\r\nСпоред официално заявление на агенцията поклонниците ще могат да пристигат на летищата „Крал Абделазиз“ в Джида и на летище „Принц Мохамед без Абделазиз“ в Медина. Те ще могат да използват ца целта всяка авиолиния, освен „Катар Еъруейс“. Виктор Турмаков", "date": "2017-07-23", "title": "РИА Новости: Рияд позволи през две летища достъпа на катарски поклонници за хадж"}
{"url": "http://www.focus-news.net/news/2017/07/23/2418549/meta-makedoniya-spored-zoran-zaev-i-denis-zvizdich-makedoniya-i-bosna-i-hertsegovina-imat-dobro-mezhdunarodno-satrudnichestvo-i-obshti-strategicheski-tseli.html", "text": "Премиерът Зоран Заев, придружен от министъра на вътрешните работи Оливър Спасовски, на земеделието Люпчо Николовски, на икономиката Крешник Бектеши на културата Робърт Алагьозовски, на министъра, отговарящ за диаспората Едмонд Адеми е на официално работно посещение в Босна и Херцеговина, където се срещна с председателя на Съвета на министрите на Босна и Херцеговина, Денис Звиздич, предаде македонската медия „Мета“.\r\n\"На срещата е констатирано, че двете страни нямат чувствителни въпроси за решаване и че в отношенията между двете страни има отворен път за добро бъдеще чрез изразената политическа воля за засилване на сътрудничеството. Оценено е, че документите за сътрудничество в земеделието и културата, които се подписват днес, носят облекчения за гражданите в тези области \", информират от македонското правителство.\r\nЗаев и Звиздич са посочили, че ще бъдат предприети стъпки за взаимно признаване на шофьорските книжки, влизане и излизане в страните с лични карти, както и за откриване на самолетна линия по линията Скопие - Сараево.\r\nПравителствени представители са се ангажирали за активни отношения, обмен на опит и институционална подкрепа.\r\n\"На срещата е подчертано, че и Македония и Босна и Херцеговина имат добро  международно сътрудничество и общи стратегически цели: членството в ЕС и НАТО“, пише изявление на македонското правителство. Виктор Турмаков", "date": "2017-07-23", "title": "„Мета“ (Македония): Според Зоран Заев и Денис Звиздич Македония и Босна и Херцеговина имат добро международно сътрудничество и общи стратегически цели"}
{"url": "http://www.focus-news.net/news/2017/07/23/2418548/plovdiv-devetima-dushi-sa-bili-zadarzhani-pri-politseyska-operatsiya-na-magistrala-trakiya-petima-ot-koito-sa-nelegalni-migranti.html", "text": "Нелегални мигранти са били задържани при специализирана полицейска операция. Процесуално-следствените действия продължават, съобщиха от пресцентъра на МВР. Специализирана полицейска операция срещу незаконни трафик на мигранти е проведена снощи на територията на Областната дирекция на МВР - Пловдив. В хода на полицейски действия на автомагистрала „Тракия“ са били задържани общо деветима души, от които петима са нелегални мигранти. \r\nПроцесуално-следствените действия продължават и към момента на територията на няколко областни дирекции. \r\nИнформация по случая ще бъде оповестена на брифинг от 16.00 часа в ОД на МВР - Пловдив от директора ст. комисар Атанас Илков и административния ръководител на Районна прокуратура – Пловдив Гергана Мутафова.", "date": "2017-07-23", "title": "Пловдив: Деветима души са били задържани при полицейска операция на магистрала „Тракия“, петима от които са нелегални мигранти"}
{"url": "http://www.focus-news.net/news/2017/07/23/2418545/vitseprezidentat-iliyana-yotova-vaptsarovata-vyara-v-zhivota-prebori-smartta-a-nie-shte-ya-predadem-i-na-sledvashtite-pokoleniya.html", "text": "Вапцаровата вяра в живота пребори смъртта и ние ще продължим да предаваме тази вяра и на следващите поколения. Това заяви вицепрезидентът Илияна Йотова на възпоменанието по повод 75-ата годишнина от гибелта на Никола Вапцаров, съобщиха от прессекретариата на държавния глава. Поклонението се състоя на Мемориал „Гарнизонно стрелбище“.  \"Tалантът на Вапцаров не може да бъде победен от оръжие. Той е поет, превеждан на толкова много езици, че днес трудно можем да преброим страните, в които неговите песни се четат\", посочи Илияна Йотова. \r\n„Казват, че този, който върви тихо, не оставя пътеки, a този, който си служи само с угоднически думи, не оставя дела. Никола Вапцаров беше различен. В малка книга искрено написа истината за човешкия живот, за любовта към родината, за по-доброто бъдеще. Не само за един народ, а за цялото човечество. С това той е ценен”, каза вицепрезидентът и подчерта, че опитът да бъдат заличени Вапцаровите „Моторни песни“ е позорен. \r\n„Ние сме бъдещите хора, за които мечтаеше и пишеше Никола Вапцаров. Но дали останахме верни на неговата вяра, за която бронебойни патрони нямаше? Дали вярваме в хуманизма и имаме същата социална чувствителност? Или днес използваме красиви думи, без сами да вярваме в тях. Думи, с които търсим доверие, но не обличаме в дела”, запита Илияна Йотова и определи Никола Вапцаров като един от най-големите хуманисти и идеалисти на 20-ти век.", "date": "2017-07-23", "title": "Вицепрезидентът Илияна Йотова: Вапцаровата вяра в живота пребори смъртта, а ние ще я предадем и на следващите поколения"}
{"url": "http://www.focus-news.net/news/2017/07/23/2418553/albanian-daily-news-lulzim-basha-e-preizbran-za-predsedatel-na-albanskata-demokraticheska-partiya-s-90-ot-glasovete.html", "text": "Председателят на Албанската демократическа партия Лулзим Баша е преизбран за още четири години, предаде  Albanian Daily News.\r\nТой е получил повече от 90% от гласовете на членовете на партията, въпреки че на предишните парламентарни избори да понесе поражение. \r\nОпонентът на Баша Едуард Селами призна поражение.  Виктор Турмаков", "date": "2017-07-23", "title": "Albanian Daily News: Лулзим Баша е преизбран за председател на Албанската демократическа партия с 90% от гласовете"}
{"url": "http://www.focus-news.net/news/2017/07/23/2418551/sofiya-politseyski-patrul-s-registratsionen-nomer-6720-snabden-s-radar-e-razpolozhen-pri-karaulkata-na-vhoda-na-sofiya.html", "text": "Полицейски патрул  с регистрационен номер 6720, снабден с радар, е разположен при караулката на входа на София, предаде репортер на Агенция \"Фокус\".", "date": "2017-07-23", "title": "София: Полицейски патрул  с регистрационен номер 6720, снабден с радар, е разположен при караулката на входа на София"}
{"url": "http://www.focus-news.net/news/2017/07/23/2418555/prof-vanya-dobreva-ekzekutsiyata-na-vaptsarov-polaga-nachaloto-na-negovoto-bezsmartie-kato-tvorets-sotsialen-revolyutsioner-i-krupen-evropeyski-antifashist.html", "text": "В онзи 23 юли 1942 година българският фашизъм разстреля великия поет на България и света Никола Вапцаров. Поредната жертва на българската реакция след Гео Милев, Христо Ясенов, Сергей Румянцев, Йосиф Хербст, Георги Шейтанов. Днес отново изричаме на висок глас: Нищо не е забравено и никой не е забравен! Нека пребъдват от век на век делото и заветите на героите, които ни призовават да сме верни на България, на високите човешки идеали и стремежи. Това призова проф. Ваня Добрева, заместник-председател на БСП – София, по време на възпоменателна церемония по повод 75-ата годишнина от разстрела на Никола Вапцаров и другарите му Антон Иванов, Антон Попов, Атанас Романов, Георги Минчев и Петър Богданов, съобщиха от пресцентъра на БСП – София. Събитието, организирано от Градския съвет на БСП – София, Българският антифашистки съюз, Съюза на българските писателите и Съюза на българските журналисти, се състоя пред Гарнизонното стрелбище в София.\r\nНа възпоменанието присъстваха вицепрезидентът на Република България Илияна Йотова, лидерът на БСП Корнелия Нинова, председателят на Съюза на българските писатели Боян Ангелов, председателят на Българския антифашистки съюз Симеон Игнатов, депутати, общински съветници, родственици на загиналите. Да се поклонят пред паметта на Вапцаров и другарите му дойдоха стотици граждани, които отдадоха почит и поднесоха цветя и венци.\r\nСлова произнесоха вицепрезидентът Йотова, писателят и издател Иван Гранитски, журналистите Велислава Дърева и Петър Волгин. С емоционални думи към присъстващите се обърна и потомъкът на Никола Вапцаров, който носи неговото име.\r\nЗаместник-председателят на БСП – София и народен представител Христо Проданов заяви: „В днешния свят, в който фашизмът се завръща с пълна сила, е важно да почитаме паметта и да помним делото на Вапцаров, неговите другари и всички герои, които са се борили срещу това световно зло. И тази тема става все по-актуална. Ето защо е важно да съхраним истината за българския антифашизъм и да я предадем на следващите поколения.“\r\n„Позорният акт на екзекутирането на Вапцаров полага началото на неговото безсмъртие като творец, като социален революционер и крупен европейски антифашист“, каза още проф. Добрева.\r\nПоследния си стих Вапцаров е написал в 14 часа на 23 юли 1942 година:\r\nРазстрел, и след разстрела – червеи.\r\nТова е толкоз просто и логично.\r\nНо в бурята ще бъдем пак със тебе,\r\nнароде мой, защото те обичахме!", "date": "2017-07-23", "title": "Проф. Ваня Добрева: Екзекуцията на Вапцаров полага началото на неговото безсмъртие като творец, социален революционер и крупен европейски антифашист"}
{"url": "http://www.focus-news.net/news/2017/07/23/2418554/ria-novosti-papa-frantsisk-prizova-kam-molitvi-za-pomirenie-v-yerusalim.html", "text": "Папа Франциск изрази в неделя дълбока загриженост във връзка с ръста на напрежението в Йерусалим и призова миряните да се молят за мир в града, предаде РИА Новости.\r\n„С трепет следя острото напрежение и насилие през последните дни в Йерусалимм. Чувствам необходимостта да се обърна с призив за сдържаност и диалог. Призовавам да се присъедините към мен в моята молитва за това, господ да внуши на всички примирение“, заяви папата по време на традиционната неделна проповед на площад „Св. Петър“ във Ватикана.  Виктор Турмаков", "date": "2017-07-23", "title": "РИА Новости: Папа Франциск призова към молитви за помирение в Йерусалим"}
{"url": "http://www.focus-news.net/news/2017/07/23/2418556/reuters-pravitelstvoto-na-izrael-zayavi-che-shte-ostavi-na-myasto-metalodetektorite-v-stariya-grad-na-yerusalim.html", "text": "Властите на Израел заявиха, че няма да премахнат металодетекторите, чието поставяне около Стария град на Йерусалим предизвика кървави сблъсъци с палестинците, но допуснаха евентуалното намаляване на употребата им, предаде  Reuters.\r\n„Металодетекторите ще останат. Убийци никога няма да ни казват как да претърсваме убийците“, заяви израелският министър на регионалното развитие Цачи Хангби. „Ако палестинците не искат да влизат в джамията „Ал Акса“, нека не влизат в нея“, добави той. \r\nВъзмутени от това, което те смятат за деликатното споразумение за достъп до ислямската светиня, много палестинци отказват да преминат през металодетекторите, провеждайки улични молитви и често улични протести в околността.  Виктор Турмаков", "date": "2017-07-23", "title": "Reuters: Правителството на Израел заяви, че ще остави на място металодетекторите в Стария град на Йерусалим"}
{"url": "http://www.focus-news.net/news/2017/07/23/2418559/dha-utre-v-ankara-zapochva-mega-delo-sreshtu-rakovoditeli-i-zhurnalisti-ot-vestnik-dzhumhuriet.html", "text": "Мегаделото срещу административни ръководители и известни турски журналисти от вестник „Джумхуриет” започва на 24 юли в 24-ти състав на Съда за тежки престъпление в Анкара, предаде информационната агенция Догу хабер ажансъ (ДХА). \r\nОбвиняеми са общо 19 души, от които 12 с наложена мярка за неотклонение „задържане под стража”, а двама ще бъдат съдени задочно. Сред тях са емблематични турски журналисти и общественици, като Джан Дюндар (междувременно поискал и получил политическо убежище в Германия – бел. на „Фокус”), Ахмет Шък, Кадри Гюрсел, Муса Карт. Основната теза в обвинителния акт препраща към самата философия за възникването на един от най-популярните и уважавани турски всекидневници. А именно – за учредяването му по личните указания на създателя на съвременната турска държава и неин пръв президент Мустафа Кемал Ататюрк. Сериозните обвинения се концентрират към редакционната политика на „Джумхуриет” през последните три години и особено в периода след опита за преврат от 15 юли м.г. Делото ще продължи 4 дни, а прокуратурата иска присъди от 7,5 до 15 години затвор за журналистите от „Джумхуриет”. Административните ръководители са разделени на три групи. За едната група исканите наказания са затвор от 11,5 до 43 години затвор; за втората – от 9,5 до 29 години, а за третата – от 8,5 до 22 години. Първите арести на обвиняемите по делото са извършени преди 9 месеца – на 5 ноември м.г. са арестувани 9 души, посочва още ДХА. Георги Димов", "date": "2017-07-23", "title": "ДХА: Утре в Анкара започва мега дело срещу ръководители и журналисти от вестник „Джумхуриет”"}
{"url": "http://www.focus-news.net/news/2017/07/23/2418561/akad-georgi-markov-nikola-vaptsarov-ne-e-terorist-a-e-vyarval-che-e-vazmozhno-v-balgariya-da-se-ustanovi-sotsialno-spravedlivo-obshtestvo.html", "text": "Никола Вапцаров не е терорист, а вярвал, че е възможно в България да се установи социално справедливо общество. Това каза историкът акад. Георги Марков в интервю за Агенция „Фокус“ по повод 75-годишнината от разстрела на поета Никола Вапцаров. По думите му Вапцаров е изключителен. „Участва за една идея, за една по-справедлива кауза. Тогава са се надявали, че са борци за социална справедливост в защита на бедните срещу богатите. Така Вапцаров възприема и класовата борба. Не е трябвало да бъде толкова сурово наказан, но бързо му изпълняват присъдата“, коментира акад. Марков. Според него Вапцаров е идеалист комунист, но не е член на БКП. „След 1989 г . някои се увлякоха да рушат паметници на загинали млади партизани, на бойни групи, но не трябва, защото това са младежи, които са вярвали в една идея. Друг е въпросът, че след войната те не са виновни за това, което се случи. В историята трябва да има палитра. Трябва да отхвърлим черно-бялото мислене и загрозяване на историята. Вапцаров трябва да си остане, да не се преименуват училища. На Слатинския Редут имаше гимназия „Никола Вапцаров“, сега вече мисля, че не се казва така. Това е пак един отклик  на омразата от Гражданската война в България“, коментира историкът. \r\nДеница КИТАНОВА", "date": "2017-07-23", "title": "Акад. Георги Марков: Никола Вапцаров не е терорист, а е вярвал, че е възможно в България да се установи социално справедливо общество"}
{"url": "http://www.focus-news.net/news/2017/07/23/2418562/dayaz-azerbaydzhan-mozhe-da-razshiri-satrudnichestvoto-si-s-balgariya-v-energetikata.html", "text": "Посланикът на Азербайджан в България Наргиз Гурбанова заяви, че енергетиката остава основа за сътрудничеството между София и Баку и Азербайджан разглежда България не само като потребител на азербайджански газ, но и като държава за транзит към европейските пазари, предаде  Day.az.\r\nДипломатът също така отбеляза, че България подкрепя проекта „Южен газов коридор“, предполагащ доставките на азербайджански газ към Европа и смята Азербайджан за ключов играч в проекта. Между двете страни е подписан договор за доставка на един милиарда кубометра газ годишно от 2020 г.\r\n„Освен това, отчитайки се, че между 2020 и 2030 г. Азербайджан ще увеличи добива си на газ, правителството и държавната компания СОКАР раглеждат България като важна транзитна страна и в този контекст има сериозни шансове да се развие сътрудничеството“, заяви посланикът. Виктор Турмаков", "date": "2017-07-23", "title": "Day.az: Азербайджан може да разшири сътрудничеството си с България в енергетиката"}
{"url": "http://www.focus-news.net/news/2017/07/23/2418564/pazardzhik-okolo-100-zhiteli-na-selo-varvara-se-vklyuchiha-protestnoto-shestvie-sreshtu-upravlenieto-na-kmeta-na-obshtina-septemvri.html", "text": "Около 100 жители на село Варвара се включиха в гражданския протест днес в населеното място, като под формата митинг-шествие изминаха разстоянието от Червената къща в кв. \"Гарата\" до жп спирка „Пампорово“, съобщи за Радио „Фокус“ – Пазарджик Николай Баташки, организатор на гражданската проява. Митингът премина под надслов „Краде ли се минерална вода и от кого?”. „Основен акцент на протеста този път беше питането на хората краде ли се минерална вода от нерегламентирани достъпи за търговски заведения в селото и знае и бездейства ли за това кметът на Община Септември Марин Рачев. До момента са събрани около 400 подписа от граждани на общината с искане до Сметната палата и Агенцията за държавна финансова инспекция за извършване на пълна ревизия на всички обществени поръчки и харчове в Общината, за да се разбере краде ли се и от кого“, уточни Баташки. Той допълни, че хората не са съгласни със 7-кратното увеличаване на таксата за водопреноса – до 3.60 лева на куб. метър. Според тях това ще доведе до драстичен скок в цената на туристическите услуги, което ще ги направи неконкурентни с други региони в страната, където водопреносът е в пъти по-евтин. От туризма в района се издържат много семейства, които работят в различни туристически обекти. Високата такса за водопренос ще спре достъпа на местните жители до обществените бани, тъй като цените ще станат непосилни за тях. Общественото недоволство е породено и поради пълния отказ на кмета да се вземат редица решения от местно значение след проведен диалог и информираност на населението.\r\nАлбена ЖИЛЕКОВА", "date": "2017-07-23", "title": "Пазарджик: Около 100 жители на село Варвара се включиха протестното шествие срещу управлението на кмета на Община Септември"}
{"url": "http://www.focus-news.net/news/2017/07/23/2418560/kyustendil-v-selo-polska-skakavitsa-se-provezhda-praznik-na-peperudite.html", "text": "Празникът на пеперудите се провежда в двора на бившето училище в кюстендилското село Полска Скакавица. Това съобщи за Радио „Фокус” – Кюстендил Борислав Крумов, координатор на сдружение „Роден край”. Празникът се организира от Община Кюстендил, Пето основно училище „Христо Ботев” и сдружение „Роден край”. В празника участват възпитаници на шест училища от града. Програмата включва запознаване със Земенския пролом и водопада край селото, „Карнавал на пеперудите” и конкурс за най-атрактивен костюм на пеперуда, занимателни игри, както и разходка по съществуващата екопътека. „Основната идея на празника е да се съхранят природните ресурси и традициите в района, да се промени отношението към природата и да се осъзнаят възможностите, ползите и отговорностите за опазване на биоразнообразието и природното наследство на България”, каза Борислав Крумов.\r\nВенцеслав ИЛЧЕВ", "date": "2017-07-23", "title": "Кюстендил: В село Полска Скакавица се провежда празник на пеперудите"}
{"url": "http://www.focus-news.net/news/2017/07/23/2418563/anadolu-agency-vanshnite-ministri-na-turtsiya-i-na-egipet-sa-obsadili-vaprosa-okolo-dzhamiyata-al-aksa-v-telefonen-razgovor.html", "text": "Външните министри на Турция и на Египет Мевлют Чавушоглу и Самех Шукри са обсъдили по телефона скорошното напрежение заради ограниченията, наложени от Израел, около джамията „Ал Акса“ в Йерусалим, предаде  Anadolu Agency.\r\n„Чавушоглу и Шукри обсъдиха скорошното развитие в Стария град на Йерусалим“, съобщиха анонимни турски дипломатически източници. Вчера Чавушоглу е обсъдил въпроса и със своите колега от Пакистан, Узбекистан и Йордания.  Виктор Турмаков", "date": "2017-07-23", "title": "Anadolu Agency: Външните министри на Турция и на Египет са обсъдили въпроса около джамията „Ал Акса“ в телефонен разговор"}
{"url": "http://www.focus-news.net/news/2017/07/23/2418565/vecher-makedoniya-shtetite-ot-gorskite-pozhari-v-okolnostite-na-split-vazlizat-na-nay-malko-57-mln-evro.html", "text": "Хърватският министър на вътрешните работи Давор Божинович съобщи, че по предварителни оценки щетите от пожарите в региона на Сплит възлизат на 5,7 млн. евро, предаде македонската медия „Вечер“.\r\nБожинович заедно с представители на държавната администрация обиколи районите, засегнати в Сплитско-далматинската област на страната.  Министърът обяви, че приоритет ще бъдат сътрудничеството на полицията и местните власти. \r\nПри потушаването на пожара бяха ангажирани около 800 пожарникари, 162 пожарни коли от Сплитско-далматинската и от съседни области, около 400 служители на МВР, хърватската горска служба, спешната помощ, както и части от ВВС на страната. \r\nЗаради пожарите, които бушуваха в региона и най-вече в околностите на Сплит, областният управник (жупан) Блаженко Бобан обяви извънредно положение.  Виктор Турмаков", "date": "2017-07-23", "title": "„Вечер“ (Македония) : Щетите от горските пожари в околностите на Сплит възлизат на най-малко 5,7 млн. евро"}
{"url": "http://www.focus-news.net/news/2017/07/23/2418558/deutche-welle-martin-shults-razkritikuva-migrantskata-politika-na-angela-merkel.html", "text": "Председателят на опозиционната Германска социалдемократическа партия Мартин Шулц разкритикува канцлера Ангела Меркел, заявявайки, че тя няма ясен план как да се справи с настоящия ръст на мигрантския поток към страната и Европа, предаде  Deutche Welle.\r\n„През 2015 г. повече от един милион бежанци дойдоха в Германия, повечето без да бъдат наблюдавани от правителството. Канцлерът Меркел откри границата ни с Австрия по хуманитарни причини, но за жалост без да се консултира с партньорите ни в Европа. Ако не действаме сега, ситуацията може да се повтори“, заяви Шулц. Според него Меркел игнорира зараждащ се проблем. Меркел обеща на германския гласоподавател, че няма да има повторение на мигрантската криза от преди две години. \r\n„Тези, които си играят за повече време и се опитват да игнорират проблемите до парламентарните избори са просто цинични“, е мнението на опозиционера.  Виктор Турмаков", "date": "2017-07-23", "title": "Deutche Welle: Мартин Шулц разкритикува мигрантската политика на Ангела Меркел"}
{"url": "http://www.focus-news.net/news/2017/07/23/2418557/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Днес основни теми на предаването ще бъдат: политиката, престъпността, законността и Русия. Събеседници на Беновска в днешното издание на предаването ще бъдат: заместник-председателят на ПГ на ДПС Йордан Цонев, главният секретар на МВР Младен Маринов, Ясен Тодоров от ВСС, Веселин Марешки от Воля, председателят на „Национално Движение Русофили\" Николай Малинов, руският депутат и председател на комисията по гражданско общество Сергей Гаврилов и кметът на Казанлък Галина Стоянова.", "date": "2017-07-23", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/07/23/2418566/katya-sungarska-tssmp-sofiya-nyakolko-sa-sluchaite-na-hora-pochuvstvali-diskomfort-na-ulitsata-zaradi-toploto-vreme.html", "text": "Няколко са случаите на хора, почувствали дискомфорт на улицата заради топлото време. Това каза за Агенция „Фокус“ говорителят на Центъра за спешна медицинска помощ (ЦСМП) Катя Сунгарска. По думите й случаите не са колкото при предишните 40-градусови жеги. „Спрямо предишните дни имаме повишаване на сърдечно-съдовите проблеми“, каза тя. „Имаме няколко нестабилни стенокардии, шест тежки инфаркта и четири инсулта. Това не може точно и ясно да се каже, че е поради жегата, но тези температури могат да отключат най-вече сърдечно-съдови и съдови проблеми“, обясни Сунгарска. По думите й трудно се диференцира кой от случаите е заради жегата, защото не се знае дали човекът няма хронично заболяване, което може да се обостри от по-високите температури. „Това е малко специфично и все пак заключенията могат да се направят в болница след изследвания, а ние нямаме тази възможност, защото сме „медицина на колела“, каза Сунгарска. \r\nДеница КИТАНОВА", "date": "2017-07-23", "title": "Катя Сунгарска, ЦСМП – София: Няколко са случаите на хора, почувствали дискомфорт на улицата заради топлото време"}
{"url": "http://www.focus-news.net/news/2017/07/23/2418574/katya-sungarska-tssmp-sofiya-savetvam-horata-da-ne-izlizat-v-goreshtite-chasove-a-ako-go-napravyat-zadalzhitelno-da-sa-sas-svetli-drehi-shapka-i-voda.html", "text": "Съветвам хората да не излизат в горещите часове, ако излязат задължително да са със светли дрехи, шапка и вода. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя препоръча шапката да е по възможност бяла на цвят. Според нея в жегите трябва да се пие вода на  малки глътки и на често, за да може да се усвоява. Сунгарска обясни, че не трябва човек да изпие по един литър вода наведнъж, защото това  може да натовари сърцето. По думите й  е важно да се яде лека храна, за да не се товари организмът с тежка. „Важно е хората, които по принцип имат хронични заболявания да не си изоставят терапията, защото често се случва. Това не е сериозно като отношение към собственото  здраве. Хора, които си знаят, че имат сърдечно-съдови или съдови проблеми, да си следят кръвното си налягане. Да бъдат внимателни, в никакъв случай да не се натоварват физически дори в къщи“, каза Сунгарска. \r\nДеница КИТАНОВА", "date": "2017-07-23", "title": "Катя Сунгарска, ЦСМП - София: Съветвам хората да не излизат в горещите часове, а ако го направят, задължително да са със светли дрехи, шапка и вода"}
{"url": "http://www.focus-news.net/news/2017/07/23/2418569/gabrovo-etnografskiyat-muzey-na-otkrito-etar-shte-otbelezhi-47-godini-ot-izgrazhdaneto-na-sakovata-kashta-v-muzeya.html", "text": "Етнографски музей на открито „Етър” кани гости на бяло сладко в Саковата къща, съобщават от Музея. Инициативата се провежда от 15.00 до 17.00 днес. Бялото сладко постепенно започва да присъства като почерпка при ходене на гости в Габрово, след като рецептата е донесена от Румъния от Йонко Шекерджията – един от първите шекерджии в града. Бяло сладко се сервира с лъжица в чаша с вода. Понякога към него поднасят кафе, сладки и домашен ликьор от вишни – вишновка. Тези срещи стават част от обществения живот на жените.\r\nОт края на ХIХ и началото на ХХ век къщите на габровци започват да променят не само външния си облик, но и вътрешното разпределение на стаите. Наред с останалите жилищни помещения се оформя гостна, чиято мебелировка е най-вече вносна. Състои се от столове, по средата маса и от страни по едно или две канапета. До стената се разполага бюфетът, а вътре в него се подреждат сервизи за кафе, чай, чаши за ликьор и др. В нея се посрещат гости по различни случаи.\r\nЕвропейското влияние навлиза в градския костюм от средата на ХIХ век, когато се появяват първите дълги рокли с високо повдигнати талии и дълги ръкави. Тази мода не навлиза лесно в бита на габровеца. Едва от 60–те години тя се възприема с всичките ѝ характерни особености и допълнения – шапки, ръкавици, чадърчета, пелерини, чанти и др. Към облеклото се носят корсети, обувки по европейски образец. След Кримската война чорбаджийските синове носят дълги, черни сукнени сетрета, а от началото на 60–те години на ХIХ век се появяват и опънатите дрехи с бели колосани ризи и вратовръзки.\r\nДнес екипът на ЕМО „Етър” представя този период от живота на габровското общество, за да отбележи 47 години от изграждането на Саковата къща в музея.\r\nКъщата на габровския търговец Петър Сака е построена през 1850 г. до Баев мост в Габрово. Възстановена е в музея през 1970 г. Тя е пример за влиянието на Средиземноморието в архитектурата – фасадата ѝ е изпъстрена с рисувани колони с много прозорци – 21; откритият чардак преминава в закрито помещение „кьошк“.\r\nПървият етаж е търговски дюкян – тук се продават изделия, изработени от майстори на народните занаяти. На втория етаж е показан интериор на търговско жилище.", "date": "2017-07-23", "title": "Габрово: Етнографският музей на открито „Етър“ ще отбележи 47 години от изграждането на Саковата къща в музея"}
{"url": "http://www.focus-news.net/news/2017/07/23/2418572/plovdiv-do-4-000-lv-shte-badat-globeni-sobstvenitsi-na-targovski-obekti-v-tsentara-na-grada-koito-narushavat-zakona-za-upravlenie-na-otpadatsite.html", "text": "До 4 000 лв. ще бъдат глобени собственици на търговски обекти в центъра на Пловдив, които нарушават Закона за управление на отпадъците. Това съобщиха за Радио „Фокус“ - Пловдив от Дирекция „Екология и управление на отпадъците“ към Общината. Служители на дирекцията съвместно с представители на ОП „Чистота“ и общинския инспекторат предприеха интензивни проверки дали големите търговски обекти, ресторанти и вериги за бързо хранене в центъра на Пловдив спазват правилата за изхвърляне на отпадъци.\r\nОт Общинския инспекторат допълниха, че при констатирани нарушения се съставят протоколи с предписания и срокове. Ако последващият контрол установи неизпълнение, се налага акт за административно нарушение. За физически лица глобата е от 300 до 1 000 лв.\r\nКристиян ГАРОВ", "date": "2017-07-23", "title": "Пловдив: До 4 000 лв. ще бъдат глобени собственици на търговски обекти в центъра на града, които нарушават Закона за управление на отпадъците"}
{"url": "http://www.focus-news.net/news/2017/07/23/2418573/the-japan-times-okolo-120-hil-dushi-sa-bili-evakuirani-zaradi-prolivnite-dazhdove-v-yaponiya.html", "text": "В неделя около 120 хил. жители на префектура Акита са били евакуирани заради опасност от наводнения и  свлачища след проливните дъждове в региона Тохоко, съобщиха властите, пише вестник The Japan Times. \r\nКъм момента няма информация за пострадали. В неделя следобед от Метеорологическата агенция предупредиха, че се очакват още наводнения. \r\nВластите в градовете Юрихонджо, Дайсен, Мисато и Сенбоку са наредили евакуацията на общо 24 хил. души, след като много жилищни сгради са били наводнени, а свлачища са блокирали различни части на префектура Акита. \r\nОсвен това жителите на други девет населени места, разположени по крайбрежието на Японско море, са били посъветвани да се евакуират и да се подготвят за наводнения и свлачища.  Мария Динкова", "date": "2017-07-23", "title": "The Japan Times: Около 120 хил. души са били евакуирани заради проливните дъждове в Япония"}
{"url": "http://www.focus-news.net/news/2017/07/23/2418568/sofiya-kolona-ot-avtomobili-se-e-obrazuvala-ot-35-ti-km-na-am-hemus-do-tunel-vitinya-v-posoka-stolitsata.html", "text": "Колона от автомобили се е образувала от 35-ти км на АМ \"Хемус\" до тунел \"Витиня\" в посока София, предаде репортер на Агенция \"Фокус\". Превозните средства изчакват на място. В тунела пристигна полицейски екип. Движението след тунела, както и в обратната посока се осъществява нормално. \r\nМилослава АНГЕЛОВА", "date": "2017-07-23", "title": "София: Колона от автомобили се е образувала от 35-ти км на АМ \"Хемус\" до тунел \"Витиня\" в посока столицата"}
{"url": "http://www.focus-news.net/news/2017/07/23/2418567/iliana-benovska-g-n-tsatsarov-vyarno-li-e-che-presledvate-amerikanski-poklonnitsi-chrez-obvinenieto-za-ktb.html", "text": "Какво ще ни дадеш, историо, от пожълтелите си страници?“ – пита великият поет Никола Вапцаров преди да бъде разстрелян преди 75 години, защото си е позволил да защитава националните интереси на България. Това коментира журналистът Илиана Беновска в предаването си „Беновска пита” на Канал 3, съобщиха от екипа на предаването. Какво ще даде историята на децата ни от днешната си страница – 23 юли 2017 година? На  два - три реда, бледичко, ще почетем паметта на Вапцаров. И после, може би, ще четем дебели, бомбастични новини, например:\r\n1. че Иво Прокопиев, все още почетен консул на Канада в България, бизнесмен, медиен магнат и  сив кардинал в политиката, заявява по телевизора, че легитимно избраният главен прокурор на България Сотир Цацаров, с обвинението по КТБ преследвал американските поклонници…\r\n2. че Живко Мартинов, обвиняем, но  все още депутат от ГЕРБ, бил наклеветен от длъжник, че му прибирал суджуците, за да си ги хапва Бойко Борисов… \r\n3. че на Манол Генов, обвиняем, но все още депутат от БСП  и на сън не му е хрумвало да  купува гласове…\r\n4. че Веселин Марешки, обвиняем, но  и все още заместник-председателят на 44 Народно събрание, никога не бил изнудвал аптекари, а срещу него имало заговор да му вземат бизнеса с горива. Обаче няма да пише как така Марешки си позволи да разиграва прокуратурата, като не съобщава кой го е заплашвал и кой се кани да му вземе бензиностанциите.\r\nДнешната страница на историята ще бъде обилно обляна и с крокодилски сълзи за момчето Кристиян от Триград. Сълзи ще се леят и за многото момчета и момичета, баби и дядовци - ежедневно бити, изнасилвани и убивани  от цигани, наркомани, пияници. Ще подсмърчаме и за каскадите от катастрофи и смърт по пътищата. Ще се чудим крал ли е или не пари от НДК Боршош и под чие политическо чадърче е. Ще се радваме, че героичният Пешко от АЕЦ „Козлодуй” е уволнен от министъра на енергетиката Теменужка Петкова. \r\nИ никъде няма да видим оглушителния въпрос: Кой е виновен? И никъде няма да видим оглушителния отговор: Нямаме национални ценности и за това и семейството, и училището, и политиците, и МВР, и прокуратурата са безсилни. А съдът си съди както му платят обвиняемите богаташи. И „големите“ телевизии и капиталци са лапачи на американски грантове и слугинстват на олигарсите.\r\nДокога, политици, България ще вегетира без Национална доктрина? Докато няма правила ще царува разпадът под диригентската палка на Сорос. И платените хейтъри ще танцуват „умни и красиви“ по протести. Но не се знае до кога… \r\nАз съм Илиана Беновска и питам.", "date": "2017-07-23", "title": "Илиана Беновска: Г-н Цацаров, вярно ли е, че преследвате американски поклонници, чрез обвинението за КТБ"}
{"url": "http://www.focus-news.net/news/2017/07/23/2418570/ynet-news-izraelskiyat-ministar-na-otbranata-potvardi-che-stranata-mu-shte-preustanovi-satrudnichestvoto-si-s-palestinskite-vlasti-v-oblastta-na-sigurnostta.html", "text": "В неделя министърът на отбраната на Израел Авигдор Либерман заяви, че страната му ще се справи и без да си сътрудничи с палестинските власти в областта на сигурността, предава  Ynet news . \r\nМинистърът подчерта, че всъщност палестинците имат по-голяма полза от сътрудничеството. Освен това той разкритикува палестинския президент Махмуд Абас за това, че не е осъдил нападателя, който уби трима членове на едно израелско семейство в края на тази седмица. \r\nВ петък Абас обяви, че ще „замрази“ връзките с Израел „на всички нива“, докато новите мерки за сигурност, които Израел въведе в района на джамията Ал-Акса след смъртоносна стрелба, не бъдат премахнати. Прекратяването на сътрудничеството в областта на сигурността може да има значителни последствия и да доведе до рязко увеличаване на напрежението с Израел.  Мария Динкова", "date": "2017-07-23", "title": "Ynet news: Израелският министър на отбраната  потвърди, че страната му ще преустанови сътрудничеството си с палестинските власти в областта на сигурността"}
{"url": "http://www.focus-news.net/news/2017/07/23/2418571/akad-georgi-markov-tryabva-da-othvarlyame-posegatelstvata-na-skopskite-falshifikatori-varhu-poetichnoto-tvorchestvo-na-vaptsarov-i-tvardenieto-im-che-toy-e-bil-ubit-kato-makedonets.html", "text": "Трябва да отхвърляме посегателствата на скопските фалшификатори върху поетичното творчество на Вапцаров и твърдението им, че той е бил убит като македонец. Това каза историкът акад. Георги Марков в интервю за Агенция „Фокус“ по повод 75-годишнината от разстрела на поета Никола Вапцаров.  Според него не трябва да се забравя чий син е поетът Никола Вапцаров. „Вапцаров е син на известния воевода от българското национално освободително движение в Македония – Йонко Вапцаров от Банско“, каза акад. Марков. \r\nТой коментира, че Вапцаров е арестуван и изтезаван жестоко. По думите му дълго време се е спестявало мъчението, на което го подлагат в ареста, при което той признава своето участие в съпротивата. „Някои писатели злословят след 1989 г., че Вапцаров си е признал всичко и питат какъв герой е. Разбира се, при онези мъчения как човек да не си признае“, коментира акад. Марков. Според него е хубаво, че е спасено стрелбището, на което поетът е разстрелян. „Когато кмет на София беше Стефан Софиянски и строяха хотел, искаха да съборят гарнизонното стрелбище, където Вапцаров и други са разстреляни. Предложих да бъде съхранен поне единият тунел, като свидетелство за Гражданската война в България. Тогава музеят на София направи една експозиция и сложихме стихотворението на Вапцаров „Родина“, което е силно въздействащо и това е една поука на поколенията. Там и след 9 септември продължават да разстрелват – българи убиват българи“, допълни историкът. \r\nДеница КИТАНОВА", "date": "2017-07-23", "title": "Акад. Георги Марков: Трябва да отхвърляме посегателствата на скопските фалшификатори върху поетичното творчество на Вапцаров и твърдението им, че той е бил убит като македонец"}
{"url": "http://www.focus-news.net/news/2017/07/23/2418575/nimh-nay-visokata-temperatura-kam-1500-chasa-e-izmerena-v-karnobat-37-6-gradusa.html", "text": "Най-високата температура към 15.00 часа е измерена в Карнобат -  37, 6 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Към 15.00 часа са отчетени 36 градуса в Кърджали, Сандански, Благоевград, Елхово, Чирпан. От НИМХ уточниха, че и утре и във вторник ще е горещо, а от сряда нататък ще започне по-чувствително захлаждане. \r\nДеница КИТАНОВА", "date": "2017-07-23", "title": "НИМХ: Най-високата температура към 15.00 часа е измерена в Карнобат -  37, 6 градуса"}
{"url": "http://www.focus-news.net/news/2017/07/23/2418581/mariela-kitova-sos-ptp-neobhodimo-e-da-se-vavedat-strogi-nakazaniya-za-postigane-na-popravitelen-efekt-v-agresivnite-shofyori.html", "text": "Необходимо е да се въведат строги наказания за постигане на поправителен ефект в агресивните шофьори. Това каза за Радио „Фокус” – Пирин Мариела Китова, координатор на Сдружение „SOS-ПТП” за Югозападна България. Тя отбеляза, че трагичните резултати, до които води агресивното шофиране, трябва да се възприемат за обществено опасни. Според нея агресията на водача се нуждае от по-задълбочено изследване и оценка, която да способства моделирането на мерки за нейното противодействие. „По своята същност агресията е проявление на безотговорно, лекомислено и пренебрежително поведение спрямо обществото. За да се изкорени агресивното шофиране, е наложително да се въведат комплексни и всеобхватни мерки. Примерът и възпитанието в семейството, както и образованието в училище като основен източник за изграждане на социално отговорна ценностна система, са базисните фактори за ограничаване на агресивното поведение в последствие”, добави Китова. Тя посочи, че провеждането на тестове за агресия на курсистите по време на обучението за придобиване на свидетелство за управление на моторни превозни средства също би имало положителен превантивен ефект и ще съдейства за създаването на „профил на агресивния водач” и съответно механизми за преодоляване на този тип поведение. \"Засиленото полицейско присъствие няма да помогне особено при борбата с агресията на пътя. Агресорите и агресивното поведение се срещат на всяко едно социално и битово ниво, и е по-разумно квалифицирани специалисти да изготвят стратегия за справяне с този обществен бич и да разработят механизми за справяне и преодоляване на проблема, които да получат силна обществена подкрепа и приложение на всички нива от социалната пирамида\", каза още Китова. По думите ѝ въпреки че клаксонът е забранен, той най-често се използва като сигнал за предотвратяване на конфликтна ситуация и предупреждение към другите водачи за опасност. „Въпреки това продължителното използване на светлините или клаксона по време на управление на МПС с висока скорост, докато е близо до друга кола, за да се изплаши другият водач, е израз на изключително агресивно поведение. Освен това използването на клаксона би могло да предизвика и стресова реакция от страна на някой от другите участници и да провокира неправилна маневра и дори пътнотранспортно произшествие“, коментира тя. По думите ѝ в България клаксонът масово се използва за комуникация между участниците: за по-бързото преминаване при зелена светлина на светофара; за подканване на пешеходците да претичат по-скоро през пешеходната пътека; за предупреждение, че имаш намерение да отнемеш предимството на другия и много други.\r\nНатали СТЕФАНОВА", "date": "2017-07-23", "title": "Мариела Китова, „SOS-ПТП”: Необходимо е да се въведат строги наказания за постигане на поправителен ефект в агресивните шофьори"}
{"url": "http://www.focus-news.net/news/2017/07/23/2418577/mvr-avariral-bus-e-prichinata-za-zatrudneniya-trafik-na-avtomagistrala-hemus-v-rayona-na-tunel-vitinya-v-posoka-sofiya.html", "text": "Аварирал бус е причината за затруднения трафик на автомагистрала \"Хемус\", в района на тунел \"Витиня\", в посока София. Това съобщиха от пресцентъра на МВР. Интензивно е движението по основните пътища на страната и особено по магистралите „Тракия“ и „Хемус“. Временно затруднено бе движението в района на тунела \"Витиня\", в посока София, където към 14.30 часа аварирал бус е попречил е забавил трафика. Към 15.00 часа бусът е изтеглен и постепенно движението се нормализира, съобщават от \"Пътна полиция\". \r\nИнтензивен е потокът и през основните ГКПП на страната. Най-натоварен на влизане в България е пунктът \"Калотина\", който работи на пълен капацитет. На изход движението от леки автомобили е засилено основно на ГКПП \"Капитан Андреево\", от товарни  - на \"Дунав мост\" - Видин и \"Лесово\". Двупосочно силно натоварен е ГКПП \"Маказа\", на пункта \"Кулата\" няма струпване. На \"Дунав мост\" - Русе преминаването през пункта е в нормален ритъм.", "date": "2017-07-23", "title": "МВР: Аварирал бус е причината за затруднения трафик на автомагистрала \"Хемус\", в района на тунел \"Витиня\", в посока София"}
{"url": "http://www.focus-news.net/news/2017/07/23/2418578/faktormakedoniya-makedoniya-i-bosna-i-hertsegovina-iskat-da-podpishat-dogovor-koyto-shte-pozvoli-na-grazhdanite-da-patuvat-samo-s-lichni-karti.html", "text": "В неделя министърът на вътрешните работи на Македония Оливер Спасовски и министърът на сигурността на Босна и Херцеговина Драган Мектич обсъдиха възможността за подписване на договор, който ще позволи на гражданите на двете държави да пътуват само с лични карти, предава „Фактор“. \r\nСпасовски участва в делегацията на министър-председателя на Македония Зоран Заев, който е на посещение в Сараево.  \r\nПо време на срещата двама министри са изтъкнали успешното и продължително сътрудничество между страните в областта на вътрешните работи, както и необходимостта от развиване на регионалното сътрудничество в борбата срещу организираната престъпност.\r\nМакедония вече има договори за пътуване само с лични карти със Сърбия и Черна гора.  Мария Динкова", "date": "2017-07-23", "title": "„Фактор“(Македония): Македония и Босна и Херцеговина искат да подпишат договор, който ще позволи на гражданите да пътуват само с лични карти"}
{"url": "http://www.focus-news.net/news/2017/07/23/2418576/korneliya-ninova-bsp-nikola-vaptsarov-proiznasyashe-s-blagogovenie-dumite-rodina-vera-hleb-i-lyubov.html", "text": "Корнелия Нинова почете 75-та годишнината от разстрела на големия български поет Никола Вапцаров. Това съобщиха от пресцентъра на Националния съвет на БСП.  Ето какво написа във Фейсбук: „Днес, заедно с наследниците му, уважихме един голям българин, който произнасяше с благоговение четири свети думи: Родина, вера, хлеб и любов. За България той написа:\r\n\"Сега си ми близка,\r\nпо-близка от майка дори.\"\r\nЗа вярата:\r\n\"Тя е бронирана здраво в гърдите.\"\r\nЗа хляба:\r\n\"Ще имаме хлеб.\r\nи радост в очите ще имате мънички мои.\"\r\nИ за любовта,\r\nвъв време, което той сам казва, че не е за поезия, пише най-поетичните стихове, които съм чела.\r\n\"Понякога ще идвам във съня ти\r\nкато нечакан и неискан гостенин.\r\nНе ме оставяй ти отвън на пътя –\r\nвратите не залоствай.\r\nЩе влезна тихо. Кротко ще приседна,\r\nще вперя поглед в мрака да те видя.\r\nКогато се наситя да те гледам –\r\nще те целуна и ще си отида.\"\r\nПоклон пред Никола Вапцаров!”", "date": "2017-07-23", "title": "Корнелия Нинова, БСП:  Никола Вапцаров произнасяше с благоговение думите - Родина, вера, хлеб и любов"}
{"url": "http://www.focus-news.net/news/2017/07/23/2418580/aleksandar-novak-dobivat-na-petrol-v-rusiya-prez-yuli-e-dostignal-10947-mln-barela.html", "text": "Добивът на петрол в Русия през юли 2017 г. е достигнал 10,947 млн. барела, което е с 300 хил. барела по-малко в сравнение с октомври, който беше определен за базов месец в споразумението с Организацията на страните износителки на петрол (ОПЕК), предава ТАСС. Това заяви министърът на енергетиката на Русия Александър Новак. \r\nСвоята цел в рамките на споразумението Москва успя да постигне още през май. Новак обаче подчерта, че министерският комитет в понеделник ще обсъди ръста на добива на петрол в Либия и Нигерия. \r\n„Разбира се, ние ще дискутираме настоящата ситуация с всички страни, включително с Либия и Нигерия“, уточни министърът.  Мария Динкова", "date": "2017-07-23", "title": "Александър Новак: Добивът на петрол в Русия през юли е достигнал 10,947 млн. барела"}
{"url": "http://www.focus-news.net/news/2017/07/23/2418584/kyustendil-chitalishte-bratstvo-e-partnyor-po-proekt-evropa-v-moya-region.html", "text": "Читалище „Братство” е партньор по Проект „Европа в моя регион”. Това съобщи за Радио „Фокус” – Кюстендил Иван Андонов, председател на читалище „Братство”. Проектът се реализира от неформална младежка група ”Младите за Кюстендил” в партньорство с читалище „Братство” гр. Кюстендил. Той е разработен по Национална програма за младежта, национални младежки инициативи и кампании, а тематичната област е „Европейски политики и председателство на България на Съвета на Европейския съюз”. „В рамките на този проект предстоят поредица от мероприятия, които ще бъдат осъществени с помощта на младежи и доброволци в следващите месеци”, каза Иван Андонов.\r\nВенцеслав ИЛЧЕВ", "date": "2017-07-23", "title": "Кюстендил: Читалище „Братство” е партньор по Проект „Европа в моя регион”"}
{"url": "http://www.focus-news.net/news/2017/07/23/2418579/dobrich-vse-po-golyama-populyarnost-nabira-kashtichkata-za-knigi-koyato-se-poyavi-v-grada-kato-chast-ot-globalna-initsiativa-za-razmyana-na-knigi.html", "text": "Все по-голяма популярност набира къщичката за книги, която тази пролет се появи в града и го приобщи към глобална инициатива за размяна на книги. Това заяви Магдалена Трифонова, уредник в отдел „Литература“ в Дом-паметника „Йордан Йовков“, предаде кореспондент на Радио „Фокус” – Варна. Магдалена Трифонова припомни, че къщичката бе поставена в навечерието на Нощта на литературата, като желанието на музейните специалисти е било да съберат широка аудитория, която да споделя и да разменя мисли, книги и идеи. Наскоро установихме, че регистрираните книги в сайта на BookCrossing.com са над 200. Точно са 204, предимно детска литература и документална – мемоаристика. Повечето са исторически от така наречения комунистически период. Такива са интересите на нашите читатели. Много ме зарадва фактът, че доста детски книжки се появяват. Имаше един период – през месец май и юни, когато учениците приключиха училище и така започна размяна на учебна литература. Разбира се, не всички учебници сме ги регистрирали, но установихме, че децата пристъпват с една благородна идея да разменят учебници в гимназиален етап, когато вече те се закупуват. Наистина е много благородно, сравнително запазени бяха. Така че нашата къщичка събира около себе си една голяма компания. Непрекъснато под стария бор виждаме седнали под двете пейки читатели или туристи, или хора, които отварят вратичката, взимат книга, четат, връщат я или я взимат със себе си, някой път вадят от чантата си друга книга, оставят я и продължават по пътя си. Това наистина е радващо и обнадеждаващо. Надяваме се да продължава в същия дух и за в бъдеще“, отбеляза Магдалена Трифонова. \r\nЖулиета НИКОЛОВА", "date": "2017-07-23", "title": "Добрич: Все по-голяма популярност набира къщичката за книги, която се появи в града като част от глобална инициатива за размяна на книги"}
{"url": "http://www.focus-news.net/news/2017/07/23/2418583/interfaks-v-moskva-se-provede-shestvie-za-svoboden-internet.html", "text": "В неделя в Москва се проведе шествие „За свободен интернет“, като в него са се включили около 800 души, предава Интерфакс.\r\n„В центъра на столицата приключи съгласуването с московските власти шествие, в което участваха около 800 души“, съобщиха от пресслужбата на полицията. \r\nОрганите на реда допълниха, че по време на демонстрацията не е имало нарушения на обществения ред.\r\n Първоначално организаторите на шествието са заявили, че очакват в него да се включат до 10 хил. души.  Мария Динкова", "date": "2017-07-23", "title": "Интерфакс. В Москва се проведе шествие „За свободен интернет“"}
{"url": "http://www.focus-news.net/news/2017/07/23/2418585/abc-news-prez-2017g-ispanskata-ikonomika-shte-otbelezhi-po-golyam-rast-ot-ochakvanoto.html", "text": "Испанският министър на икономиката Луис де Гиндос заяви, че икономиката на страната отбелязва по-голям ръст, отколкото правителството е очаквало, предава ABC News. \r\nМинистърът допълни, че вероятно тази година растежът ще се увеличи до 3,2%. \r\nДе Гиндос коментира, че „ще бъде много трудно за нас да не достигнем  прогнозата на правителството за 3% и е напълно разумно ръстът да надмине 3,2%, които бяха постигнати през 2016г.“\r\nВ края на 2013 г. Испания излезе от рецесията и сега е една от най-бързо развиващите се икономики на Европейския съюз. Тя все още обаче има проблеми с безработицата, която е 19% и е втората най-висока в блока след Гърция.  Мария Динкова", "date": "2017-07-23", "title": "ABC News: През 2017г. испанската икономика ще отбележи по-голям ръст от очакваното"}
{"url": "http://www.focus-news.net/news/2017/07/23/2418586/veliko-tarnovo-tsarkvata-rozhdestvo-bogorodichno-v-polski-trambesh-sahranyava-chastitsa-ot-moshtite-na-sv-pantaleymon.html", "text": "Църквата „Рождество Богородично“ в Полски Тръмбеш съхранява частица от мощите на св. Панталеймон. Храмът е получил свещения дар от Троянския манастир преди месец. На 30 юли мощите ще бъдат изложени за поклонение и във Велико Търново – в новопостроената църква „Възкресение Христово“. Това съобщи за Радио „Фокус“ – Велико Търново отец Петър, който служи в храма. „Частицата е подарена на цялата епархия и тъй като има нужда тя да дойде и при нас, аз помолих от дядо Владика благословение. Така хората ще могат да се поклонят пред нея и да измолят за изцеление. Приживе св. Панталеймон е бил лечител и мощите му са прославени с тези способности“, посочи отец Петър. На 30 юли, от 9.00 часа, в църквата „Възкресение Господне“ във Велико Търново ще бъде отслужена света литургия, след което от 11.00 часа частицата от светите мощи ще бъде изнесена за поклонение. Поклонението ще продължи докато в храма има миряни.\r\nНадежда КРЪСТЕВА", "date": "2017-07-23", "title": "Велико Търново: Църквата „Рождество Богородично“ в Полски Тръмбеш съхранява частица от мощите на св. Панталеймон"}
{"url": "http://www.focus-news.net/news/2017/07/23/2418589/vestnik-pobeda-120-evro-za-ednodnevno-polzvane-na-shezlong-i-plazhni-dyushetsi.html", "text": "Защитена марка на града е старата част, разположена заедно със средновековната цитадела върху малък полуостров, който в далечното минало е бил отделен от континента, а специфичното разположение на уличките и площадите, го превръщат в истински средновековен лабиринт. Традиционно Будва се слави като един от най-топлите градове в Европа с общо над 2 300 слънчеви часове в годината и предлага \"туризъм и приятно прекарване\" за всеки джоб. Но внимавайте, защото този джоб може да бъде твърде широк, тъй като според сръбските медии през изминалата седмица синът на Лепа Брена, Филип Живойнович и певицата Александра Прийович са платили 120 евро за еднодневно ползване на шезлонг и плажни дюшеци.\r\nМестният вестник \"Победа\" допълва картината, като съобщава, че почивката в Будва за четиричленно семейства струва повече отколкото в Палма де Майорка. Според вестникът изхранването на четиричленно семейство в ресторант струва около 1000 евро, хотелът от 2000 до 2500 евро, съобщава Радио „Фокус“ в рубриката „Балкански туристически часовник“. По същото време частните квартири вървят от 10 до 15 евро на легло, а капацитетът на града за туристите е около 10 000 души. Междувременно изострянето на отношенията между Русия и Черна Гора, след приемането на страната в НАТО, лиши черногорския туризъм от най-платежоспособните туристи, както и от посещения на богати руснаци, придобили собственост в Черна Гора. Двете страни вече си размениха списъци с нежелани персони, сред които попаднаха и част от руските олигарси, които притежават едни от най-луксозните имоти по Черногорската ривиера. Правителството в Москва вече предупреди руските граждани да избягват пътуване в Черна гора и да пренасочат туристическите си интереси, което може да окаже пагубно влияние върху туристическата индустрия на страната, в която повече от половината приходи на компаниите идват от руски туристи.\r\nЗа тези, които все пак искат да посетят красивото черногорско крайбрежие, трябва да имат предвид, че глобата за говорене по мобилен телефон в Черна Гора е 150 евро, а хвърлянето на боклуци от автомобила ще им струва от 100 до 450 евро.", "date": "2017-07-23", "title": "Вестник „Победа“: 120 евро за еднодневно ползване на шезлонг и плажни дюшеци"}
{"url": "http://www.focus-news.net/news/2017/07/23/2418587/makedoniya-zemetreseniyata-prodalzhavat-chuzhdite-turisti-prezhivyavat-a-vlastite-plashtat-kompensatsii-za-propusnatite-polzi.html", "text": "Според данни на Европейския средиземноморски сеизмологичен център от 18 юни 2017 г. до момента са регистрирани над 1800 локални земетресения с амплитут от 2,2 до 4,7 по Рихтер. Епицентърът на земетресенията е в района между селата Косел ( на 7 км. северно от Охрид) и село Янковец, Ресенско. В резултат на земетресенията според сеизмолозите северната част на планината Галичица е \"израснала\" с 4-5 см. и се е изместила хоризонтално на разстояние от 0,30  до 1,5 м. Промените са били констатирани на сателитни снимки. Друг резултат от земетресенията е отварянето на нови земни отвори в местността \"Дувалото\" над село Косел, от които продължава да се отделя сероводород. Смята се, че в района на Косел се намира последния жив вулкан на Балканите, предават местните македонски електронни медии.\r\nСправка в историята показва, че древният Охрид, или някогашният Лихнидос, е бил унищожаван до основи от катастрофално земетресение през VI век, което се доказва при изследване на наносите и на сеизмичните профили на дъното на езерото, както и от съобщенията на древните хронисти. По-силните земетресения в сеизмичния район Охрид - Корча, сред които 6 юни 2012 г. - 4,4 по Рихтер, 6 септември 2009 г. - 5,6 по Рихтер, 23 ноември 2004 г. - 5,4 по Рихтер, през 1911 г. - 6,7 по Рихтер, както и земетресението в Скопие на 26 юли 1963 г. - 6,1 по Рихтер.\r\nДревните автори не са единни в съобщенията си, като едни от тях твърдят, че силно земетресение разрушава древните градове Лихнидос (Охрид) и Скупи (Скопие) през 518 г., докато други смятат, че Лихнидос е унищожен 9 години след Скупи, през 527 г. след друго земетресение с магнитуд от 6 степен по Рихтер, съобщава Радио „Фокус“ в рубриката „Балкански туристически часовник“.\r\nПостоянните земетресения неминуемо се отразяват върху ръста на туризма в Охрид, въпреки оптимистичните съобщения на властите в Скопие, които побързаха да успокоят местните хотелиери, че ще покрият с държавна субсидия загубите от земетресенията. Заедно с местните туристи, голяма част от жителите на Охрид напуснаха града, след нощуване в автомобилите си или след пребиваване във военния лагер, в близост до манастира \"Св. Наум\". \r\nВ крайна сметка заложници на земетресенията в старата столица се оказаха единствено чуждите туристи, пристигнали по договор с чартърни полети, които трябва да преживеят постоянните земни трусове, докато се наслаждават на неземната красота на Охридското езеро. \r\nФокусирането върху отражението на земните трусове на развитието на туризма в Македония, показа и част от действителните слабости на местната туристическа индустрия.\r\nСпоред министъра на икономиката Крешник Бектеши действителните проблеми на македонския туризъм в района на Охрид се коренят в хаоса в транспорта, мръсните плажове и лошите пътища, които спират неговото развитие. допълнителни грижи създават незакритите депа за боклук на градовете Охрид и Струга, които ярко контрастират на природните дадености.\r\nТака, че ако сте избрали да пътувате до Охрид, старателно се пригответе за екстремен земетръсен и вулканичен туризъм, за голи келнери, които обикалят за радост на туристите с надпис \"келнер\" върху кожата.", "date": "2017-07-23", "title": "Македония: Земетресенията продължават, чуждите туристи преживяват, а властите плащат компенсации за пропуснатите ползи"}
{"url": "http://www.focus-news.net/news/2017/07/23/2418590/pazardzhik-vav-velingrad-shte-se-provede-masovo-tantsuvane-na-zumba-na-pl-nikolay-gyaurov.html", "text": "Във Велинград ще се проведе масово танцуване на зумба тази вечер на пл. „Николай Гяуров“. Това съобщи за Радио „Фокус“ – Пазарджик Бояна Кирилова, експерт в Община Велинград. Проявата се организира от Община Велинград и инструкторите по екзотичния танц Петя и Спаси. „Приканват се всички да потанцуват латино и фитнес, както и степ аеробика под ритмите на любими песни“, уточни Кирилова. Тя припомни, че преди около 2 седмици, в началото на месеца градът имаше гореща латино вечер с Памбос Агапиу и неговите партньори от „Памбос денсинг център”. В същата вечер от Велинградски празници на културата своята класа демонстрираха и танцьорите от КСТ „Импулс”.\r\nАлбена ЖИЛЕКОВА", "date": "2017-07-23", "title": "Пазарджик: Във Велинград ще се проведе масово танцуване на зумба на пл. „Николай Гяуров“"}
{"url": "http://www.focus-news.net/news/2017/07/23/2418588/aa-redzhep-tayip-erdogan-pristigna-v-sauditska-arabiya.html", "text": "В неделя турският президент Реджеп Тайип Ердоган пристигна в Саудитска Арабия, първата спирка от неговото посещение в страните от Персийския залив, предава Anadolu Agency.\r\nЕрдоган беше посрещнат от държавни служители на международното летище в Джеда. \r\nПо време на престоя си турският лидер ще разговаря с крал Салман бин Абдулазиз и с престолонаследника Мохамед бин Салман. \r\nТази визита се случва, след като четири арабски държави: Саудитска Арабия, Обединените арабски емирства, Бахрейн и Египет скъсаха дипломатически връзки с Катар и наложиха блокада на страната, обвинявайки Доха в подкрепяне на тероризъм. \r\nОт своя страна Катар отрече тези твърдения и описа блокадата като нарушение на международното право.  Мария Динкова", "date": "2017-07-23", "title": "АА: Реджеп Тайип Ердоган пристигна в Саудитска Арабия"}
{"url": "http://www.focus-news.net/news/2017/07/23/2418582/makedoniya-bivshiyat-shef-na-darzhavniya-arhiv-filip-petrovski-snabdil-tsyalata-si-familiya-s-balgarski-pasporti-gromi-dogovora-s-balgariya-i-balgarskata-istoriya.html", "text": "Борбата срещу подписването на договора за добросъседство и приятелство с България става все по-безкомпромисна и в нея партията на Никола Груевски не подбира подходи и средства. Тази вечер в телевизия \"Алфа\" ще гостува доскорошният директор на Държавния архив на Македония и издател на \"Пулс 24\", Филип Петровски, който трябва да отговори на въпросите какво печели и какво губи Македония от договора с България, чия е Македония и чие е Илинденското въстание и как Зоран Заев само за шест месеца успя да приеме платформата от Тирана, да предложи вариант за промяна на името в спора с Гърция и да се съгласи на обща история с България.\r\nФилип Петровски, по произход от Куманово, е известен като особено приближен на фамилията Груевски, въпреки че вече е успял да снабди най-близките си с български паспорти.\r\nБащата на един от най-активните борци срещу българо-македонските отношения Тихомир Петровски притежава български паспорт от 2011 г., майка му Маринела Петровска е получила паспорт през 2006 г., а брат му Марко Петровски - през 2015 г.\r\nВ подобен казус се намира по-голямата част от ръководството на ВМРО-ДПМНЕ както на централно, така и на регионално ниво, парламентарната група на партията, както и част от бившите министри в различните кабинети на Никола Груевски.", "date": "2017-07-23", "title": "Македония: Бившият шеф на Държавния архив Филип Петровски, снабдил цялата си фамилия с български паспорти, громи договора с България и българската история"}
{"url": "http://www.focus-news.net/news/2017/07/23/2418593/indeks-harvatiya-nezabavni-merki-za-zashtita-na-stariya-dubrovnik.html", "text": "\"Русия Тудей\" засне филм, посветен на пагубното въздействие на туристите на стария Дубровник, предава хърватското електронно издание \"Индекс\". Според авторите на филма средновековният град се нуждае от незабави мерки за защита, тъй като постоянния туристически поток предизвиква непоправими щети. Според \"Русия Тудей\" три града в Европа предизвикват целогодишен приток от туристи, който може да ги лиши от съхраненото с векове културно-историческо наследство. \r\nРуската телевизия припомня, че средногодишно Венеция се посещава от над 30 млн. туристи, Барселона от близо 10 млн. души, а малкият средиземноморски Дубровник от 1,7 млн. души, съобщава Радио „Фокус“ в рубриката „Балкански туристически часовник“.\r\nЛипсата на закони, които да защитават тези дестинации, много скоро може да ги лиши от блясъка и славната им история.\r\nРуският филм е озаглавен\"Туристи, идете си в къщи! Европейските дестинации са застрашени!\"( Tourist go home! Europe's dream destinations at risk\").", "date": "2017-07-23", "title": "\"Индекс\", Хърватия: Незабавни мерки за защита на стария Дубровник"}
{"url": "http://www.focus-news.net/news/2017/07/23/2418591/deutsche-welle-germanskiyat-prezident-odobri-po-tvardata-pozitsiya-na-berlin-spryamo-redzhep-tayip-erdogan-i-negovata-partiya.html", "text": "В неделя германският президент Франк-Валтер Щайнмайер разкритикува своя турски колега Реджеп Тайип Ердоган и одобри новата по-твърда позиция на германското правителство спрямо партията на Ердоган: Партия на справедливостта и развитието, предава английската редакция на Deutsche Welle. Щайнмайер направи това изказване по-малко от 72 ч., след като Берлин обяви промяна във външнополитическия курс спрямо Турция. \r\n„Много хора в момента са преследвани, дори онези, които са работили с него и неговата партия в сътрудничество през последните години“, заяви германският държавен глава в интервю за телевизионния канал ZDF.  \r\n„И ние не можем да толерираме това“, подчерта Щайнмайер. \r\nОсвен това той приветства писмото на министъра на външните работи Зигмар Габриел към членовете на голямата турска общност в Германия.  Мария Динкова", "date": "2017-07-23", "title": "Deutsche Welle: Германският президент одобри по-твърдата позиция на Берлин спрямо Реджеп Тайип Ердоган и неговата партия"}
{"url": "http://www.focus-news.net/news/2017/07/23/2418595/bdzh-vlakat-ruse-sofiya-se-e-dvizhil-sas-70-minuti-zakasnenie-zaradi-povreda-v-lokomotiva.html", "text": "Влакът Русе-София се е движил със 70 минути закъснение, заради повреда в локомотива. Това съобщиха за Агенция „Фокус“ от пресцентъра на БДЖ. Локомотивът се е повредил около 11.20 часа. Влакът е изчакал при гара Зверино, след което е пристигнал локомотив от Мездра и е потеглил по направлението си в 12.29 часа. \r\nДеница КИТАНОВА", "date": "2017-07-23", "title": "БДЖ: Влакът Русе-София се е движил със 70 минути закъснение, заради повреда в локомотива"}
{"url": "http://www.focus-news.net/news/2017/07/23/2418594/starshi-komisar-atanas-ilkov-odmvr-plovdiv-mezhdu-zadarzhanite-za-trafik-na-chuzhdentsi-nyama-deystvasht-sluzhitel-na-mvr.html", "text": "Между задържаните за трафик на чужденци няма действащ служител на МВР. Това съобщи директорът на ОДМВР - Пловдив старши комисар Атанас Илков на брифинг по повод задържаните 6-ма българи за незаконен трафик на чужденци и 5-ма мигранти от арабски произход на магистрала \"Тракия\", предаде репортер на Радио „Фокус” - Пловдив. Единият от задържаните е бивш служител на МВР Николай Д., на 51 години от София, който е напуснал системата още през 1988 година. Той е бил служител в специализирана дирекция към МВР. Задържани са и петима чужденци, от арабски произход, които са били превозвани от турската граница през България. По първоначални данни те са заплатили само за този трансфер между 500 и 1000 евро. Акцията се е провела вчера около 19.45 на АМ „Тракия”, в посока София, при 132 км. Задържани са били четири автомобила, с 9 български граждани в тях и 5 чужденци, които е трябвало да бъдат транспортирани до София. Полицейската операция е проведена изцяло от МВР - Пловдив. Старши комисар Атанас Илков наблегна изрично, че между задържаните няма действащ служител на МВР. Той обаче изтъкна, че водачът на единия автомобил със софийска регистрация е бил оборудван със светлинен и звуков сигнал, са каквито се оборудват автомобилите със специален режим. Именно този автомобил е бил управляван от бившия служител на МВР, който дори е включил сигналите при спирането им от полицията, като се е надявал да бъде пропуснат и да не бъде спрян. При него, в автомобила са били и двама от арабските граждани - сирийци. Бившият полицай няма регистрирани други криминални прояви досега и каквито и да са данни да се е занимавал с противозаконна дейност. Лицата не са оказали никаква съпротива и до момента съдействат на разследващите. За трима от българските граждани е доказано, че нямат съпричастност към престъпната схема и затова са освободени. Автомобилите са се движили заедно, като единият от тях е бил на 10 минути път преди другите. За едно от лицата Калина И., на 37 години от Хасково има първоначални данни ,че е играело основна роля в схемата.\r\nЦветана ТОНЧЕВА", "date": "2017-07-23", "title": "Старши комисар Атанас Илков, ОДМВР - Пловдив: Между задържаните за трафик на чужденци няма действащ служител на МВР"}
{"url": "http://www.focus-news.net/news/2017/07/23/2418597/plovdiv-ochakva-se-rayonnata-prokuratura-da-povdigne-obvineniya-na-shestimata-zadarzhani-balgari-pri-aktsiyata-na-magistrala-trakiya.html", "text": "Затвор от 1 до 6 години може да получат шестимата българи, които бяха заловени в момент на незаконен трафик на чужденци по АМ „Тракия”. Това съобщи на брифинг районният прокурор на Пловдив Гергана Мутафова, предаде репортер на Радио „Фокус” Пловдив. Престъплението, в което ще бъдат обвинени шестимата е противозаконно подпомагане на чужденци да пребивават или преминават през територията на Република България с цел имотна облага не по установения законов ред, извършено чрез МПС спрямо повече от едно лице и организирано от група. В този случай законът предвижда и глоби от 5 000 до 20 000 лева. Ако се докаже вината им, автомобилите, с които е извършено престъплението също ще бъдат конфискувани в полза на държавата. Очаква се днес Районната прокуратура в Пловдив да повдигне обвиненията и да задържи шестимата за 72 часа.\r\nЧуждите граждани, които са от Сирия и Иран, ще бъдат предадени на миграционните служби и настанени в лагера в Харманли. \r\nЗадържаните лица от български произход са: Николай Д. на 51 години от София, Любомир И. на 33 години от Костинброд, Калина И. на 37 години от Хасково, Камен Б. на 36 години от Костинброд,  Дилян Н. на 31 години от Бургас и Анелия В. на 30 години от Костинброд.\r\nЦветана ТОНЧЕВА", "date": "2017-07-23", "title": "Пловдив: Очаква се Районната прокуратура да повдигне обвинения на шестимата задържани българи при акцията на магистрала \"Тракия\""}
{"url": "http://www.focus-news.net/news/2017/07/23/2418599/blagoevgrad-poradi-destabiliziran-banket-e-stesnen-uchastakat-pri-km-98500-na-vtoroklasen-pat-84-yakoruda-razlog.html", "text": "Поради дестабилизиран банкет в ляво е стеснен участък на второкласен път 84 Якоруда - Разлог, при км 98+500. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище.\r\nЛора КАЛЧЕВА", "date": "2017-07-23", "title": "Благоевград: Поради дестабилизиран банкет е стеснен участъкът при км 98+500 на второкласен път 84 Якоруда - Разлог"}
{"url": "http://www.focus-news.net/news/2017/07/23/2418592/makedoniya-isteriyata-sreshtu-dogovora-s-balgariya-prodalzhava-bivshiyat-parlamentaren-shef-stoyan-andov-e-predatel-makedoniya-prezhivyava-nay-tezhkiyat-period-ot-nezavisimostta-si-obzor.html", "text": "Истерията срещу предстоящото подписване на договора за добросъседство и приятелство с България в медиите, доминирани от опозиционната ВМРО-ДПМНЕ, продължава с неотслабващо темпо. Изданията \"Пулс 24\", \"Курир\", \"Република\", \"Маркукуле\", вестник \"Вечер\", телевизиите \"Телевизия Нова\", \"Алфа\", \"Канал 5\" и др. публикуват, взаимно се цитират и препубликуват всевъзможни \"сензационни\" новини, свързани с България или със задълженията, които произтичат за Македония от договора с България.\r\nЕлектронното издание \"Курир\" съобщава, че бившият председател на парламента и един от авторите на македонската конституция, Стоян Андов, е признал, че е \"лъгал в продължение на 82 години, след като едва сега е открил, че цар Самуил всъщност е български цар.\"\r\nИзданието цитира уводна статия на Стоян Андов в македонския \"Фокус\", озаглавена \"Цар Самуил не е македонец\", в която бившият политик и дипломат заявява дословно \"Нашата историография досега е дала достатъчно доказателства, че македонският народ съществува и има право на своя собствена държава. Но ако искаме тези аргументи да бъдат приети от съседите и от света, необходимо е да не си служим с фалшификати, тъй като в историята съществуват документи и те трябва да се уважават. Колкото до Цар Самуил, той наистина е бил цар на българите и по негово време Македония е била част от българската държава.\" \"Телевизия Нова\" организира специално студио под надслов \"Исторически аспекти на договора с България\" с участието на историците Никола Жежов и Наташа Котлар (научен ръководител при дипломирането на политолога Филип Петровски - б.а.). Телевизията и историците се обединяват от идеята, че България няма право да претендира за обща история с Македония.\"Курир\" цитира пост на професор Наташа Котлар в социалните мрежи, в които тя привежда като аргумент твърдение на Яне Сандански от 1903 г.,  което гласи \"Ние водим борба срещу вас, върховистите, защото искате да подчините организацията и да я направите оръдие на двореца в София.\"\r\nСамата Котлар смята, че \"общата история е безпросветна формулировка\".\r\nСъщото издание вика на помощ и Тодор Александров, който според \"Курир\" бил заявил, че организацията (ВМРО) не е получила в помощ от България нито една пушка, като очевидно се забравя, че Александров служи в българската армия по време на войните за национално обединение, а целият ръководен състав на военната част на организацията е формиран от български офицери и подофицери.\r\nЕлектронното издание \"Маркукуле\" смята, че удар върху пробългарските позиции на Зоран Заев е историята на Македонските патриотични организации в САЩ и Канада, които били създадени  за да се борят за независимостта на Македония.\r\nСедмичникът \"Република\" пише, че договорът с България би бил пагубен за Македония, защото \"македонските медии се задължавали да славословят България\" и добавя, че вицепремиерът Захариева заминава за Албания да търси българи.\r\nКъм тези твърдения се присъединява и \"Телевизия Нова\", според която \"договорът предвижда създаването на комисия, която да следи медиите.\" Телевизията твърди, че \"Заев е договорил цензура за македонските медии\".\r\nВестник \"Вечер\" твърди, че \"със спогодбата със София се забранява да се пише критично за България\".\"Пулс 24\" цитира историкът Никола Жежов, който смята че \"Илинденското въстание е само македонско и не е получило никаква помощ от България\".\r\nТелевизия \"Сител\" смята че при подписването на договора за добросъседство за Заев ключов е парламента, а за София - междудържавната комисия. Телевизията смята, че договорът все пак ще бъде подписан вечерта на 1 август 2017 г.\"Фактор\" публикува интервю с политолога професор Мария Пиргова, според която \"езикът, историята и малцинствата са въпроси от миналото\", като Мария Пиргова изрично заявява, че за нея \"македонският е диалект на българския език.\"\r\nБългарският университетски преподавател смята, че \"по-голямата част от българите искат да видят Македония в ЕС\". \r\nЕлектронното издание \"Локално\" публикува част от интервюто на професор Александър Маринов пред радио \"Фокус\", в което се твърди, че \"България има интерес от договора за приятелство с Македония, тъй като се нуждае от стабилен и проспериращ съсед.\"\r\nТемата за договора за добросъседство и приятелство с България е водеща и за останалите македонски медии.", "date": "2017-07-23", "title": "Македония: Истерията срещу договора с България продължава: бившият парламентарен шеф Стоян Андов е предател, Македония преживява най-тежкият период от независимостта си (ОБЗОР)"}
{"url": "http://www.focus-news.net/news/2017/07/23/2418596/ahram-egipet-shvetsiya-i-frantsiya-sa-poiskali-da-se-svika-izvanredno-zasedanie-na-saveta-za-sigurnost-otnosno-eskaliraneto-na-naprezhenieto-v-erusalim.html", "text": "Египет, Швеция и Франция са поискали да се свика извънредно заседание на Съвета за сигурност към ООН, за да се обсъдят начини за справяне с ескалирането на напрежението между израелците и палестинците в Ерусалим, пише египетският вестник  Ahram.\r\n „Швеция, Франция и Египет настояват Съветът за сигурност незабавно да обсъди как призивите за деескалация в Ерусалим да бъдат подкрепени“, написа в „Туитър“ посланикът на Швеция в Съвета за сигурност Карл Скау. \r\nЕгипетски дипломати отбелязаха, че на срещата ще бъдат дискутирани „призивите за деескалация на фона на продължаващите сблъсъци между израелските сили и палестинските протестиращи в Източен Ерусалим“. Те обаче подчертаха, че все още не е определена дата за срещата. \r\nВ петък Египет призова Израел да спре с насилието срещу палестинците при джамията Ал Акса и в останалата част на Ерусалим.  Мария Динкова", "date": "2017-07-23", "title": "Ahram: Египет, Швеция и Франция са поискали да се свика извънредно заседание на Съвета за сигурност относно ескалирането на напрежението в Ерусалим"}
{"url": "http://www.focus-news.net/news/2017/07/23/2418598/daily-sabah-binali-yaldaram-osadi-vavedenite-ot-izrael-ogranicheniya-pri-dostapa-do-dzhamiyata-al-aksa.html", "text": "Министър-председателят на Турция Бинали Йълдъръм осъди въведените от Израел ограничения спрямо достъпа на мюсюлманите до джамията Ал Акса в Ерусалим, пише вестник Daily Sabah. \r\nЙълдъръм написа в официалния си профил в „Туитър“, че подобни ограничения са неприемливи. \r\n„Ние очакваме Израел да поправи тази грешка като вземе под внимание чувствителността на ислямския свят“, подчерта турският премиер. \r\nТой също така осъди скорошните демонстрации пред синагога в Истанбул. \r\n„Ние живеем в хармония с нашите еврейски съграждани... Ние сме наследници на цивилизация, която приема различните като богатство независимо от религията, сектата, езика или расата. Поради тази причина ние не одобряваме действията срещу храмовете на нашите еврейски съграждани и призоваваме за умереност“, допълни Йълдъръм.  Мария Динкова", "date": "2017-07-23", "title": "Daily Sabah: Бинали Йълдъръм осъди въведените от Израел ограничения при достъпа до джамията Ал Акса"}
{"url": "http://www.focus-news.net/news/2017/07/23/2418601/greek-reporter-spored-mvf-ustoychivostta-na-gratskiya-dalg-e-zastrashena.html", "text": "В доклада на Международния валутен фонд (МВФ) за устойчивостта на гръцкия дълг се посочва, че фискалните мерки трябва да бъдат приложени по-рано, а контрамерките не по-рано от 2023г., предава Greek Reporter.\r\nАко контрамерките бъдат въведени от 2019г. до 2021г., то първичният излишък ще бъде по-малко от 3,5% от брутния вътрешен продукт (БВП). Според МВФ тези мерки (1% от БВП от социалните разходи през 2019г. и 1% от намаляването на данъците през 2020г.) трябва да се прилагат след 2023 г. \r\nОсвен това в доклада се подчертава, че високите нива на необслужвани кредити в гръцките банки и слабото качество на тяхното финансиране представляват сериозен риск за устойчивостта на публичния дълг.  Мария Динкова", "date": "2017-07-23", "title": "Greek Reporter: Според МВФ устойчивостта на гръцкия дълг е застрашена"}
{"url": "http://www.focus-news.net/news/2017/07/23/2418602/stoil-alipiev-nazp-kogato-potrebitelite-ne-poluchavat-kachestvena-usluga-loyalniyat-targovets-e-lishen-ot-vazmozhnostta-da-specheli-ot-svoyata-deynost.html", "text": "Когато потребителите не получават качествена услуга, лоялният търговец е лишен от възможността да спечели от своята дейност. Това коментира в ефира на Радио \"Фокус\" Стоил Алипиев председател на Националната асоциация за защита на потребителите. По отношение на имотните измами той добави, че не е голям броят на посъпилите сигнали, но това не означава, че липсват проблеми в сектора. „По данни на Национално сдружение „Недвижими имоти“ (НСНИ) средно около 100 оплаквания има от потребители и търговци в бранша срещу нелоялни търговски практики. Подвеждащата информация при всички случаи представлява нелоялна търговска практика. НСНИ подадоха към нас същия сигнал, който и към КЗП, подкрепен с факти за общо 40 некоректни търговски обявления за продажба и отдаване под наем на имоти. За съжаление ситуацията с неадекватния отговор от страна на Контролния орган се случи и при тях. Тъй като покупката на имот е свързана с голяма доза емоция и в повечето случай се осъществява веднъж в живота, ние се включихме към призива на НСНИ съвместно да се опитаме да освободим този бранш от некоректните търговци, които поставят коректните такива в условия на ходене по мъките”, каза още Стоил Алипиев.", "date": "2017-07-23", "title": "Стоил Алипиев, НАЗП: Когато потребителите не получават качествена услуга, лоялният търговец е лишен от възможността да спечели от своята дейност"}
{"url": "http://www.focus-news.net/news/2017/07/23/2418606/d-r-temenuzhka-lyubenova-obsnv-blagoevgrad-nay-malkata-zhertva-na-narkotitsi-v-sveta-e-9-godishno-momiche-koeto-sled-vzemane-na-tabletka-ekstazi-e-pochinalo.html", "text": "Много са жертвите на предозирането с екстази. Това каза за Радио „Фокус“ - Пирин д-р Теменужка Любенова, председател на Общинския съвет по наркотичните вещества в Благоевград. Тя подчерта, че най-малката жертва на наркотици в света е 9-годишно момиче, което е взело една таблетка екстази, а след това е починало. „Лошото е това, че понякога смъртта не е настъпила, а с хората се случват доста сериозни психически затруднения като объркване, депресия, нарушение на съня, силна тревожност, неволно стискане на зъбите, гадене, замъглени образи и съответно халюцинации“, отбеляза д-р Любенова. Тя обясни, че изключително много си личи, когато някой е употребил екстази, тъй като асоциалното му поведение е видимо и се разпознава. Председателят на Общинския съвет по наркотичните вещества добави, че продължителната употреба на синтетични наркотици може да доведе до оглупяване и до занижаване на интелектуалните възможности изключително много. \"Метамфетаминът екстази започва да се продава нелегално през 80-те и 90-те години на миналия век\", каза още Любенова. По думите ѝ това е вещество от типа на амфетамините, разработено като средство за потискане на апетита, а също така се използва и в психиатрията. „Обикновено се среща под формата на таблетки или капсули. Много рядко може да се срещне на прах, който да се смърка или инжектира, но въпреки всичко има и подобна употреба. Среща се и смесване на хероин и екстази в някои таблетки. Прякото въздействие, заради което се употребява екстази е усещането за спокойствие и щастие, или най-вече, че се чувстваш значим в средата, в която се намираш“, посочи тя. Д-р Любенова отбеляза, че изпивайки едно хапче, човек не се уморява, чувства се важен, щастлив и значим в средата, в която се намира и след това всички тези усещания подлъгват организма на човек да желае още и още взимането на дрогата.\r\nНатали СТЕФАНОВА", "date": "2017-07-23", "title": "Д-р Теменужка Любенова, ОбСНВ - Благоевград: Най-малката жертва на наркотици в света е 9-годишно момиче, което след вземане на таблетка екстази е починало"}
{"url": "http://www.focus-news.net/news/2017/07/23/2418600/veliko-tarnovo-kmetat-daniel-panov-vencha-mladozhentsite-vdignali-nay-golyamata-balgarska-svatba-kray-arbanasi.html", "text": "Кметът на Община Велико Търново Даниел Панов венча младоженците, вдигнали най-голямата българска сватба край село Арбанаси. Това съобщиха от пресцентъра на Община Велико Търново. Пред хиляди гости от цяла България Ива Янчева и Георги Георгиев се врекоха един на друг във вярност. Бракосъчетанието, ръководено от Даниел Панов, бе кулминация на първия Национален фолклорен събор „Болярска среща”, провел се три дни край архитектурния резерват. Младоженците, техните роднини и гости, както и всички посетители на събора бяха пременени с народни носии и старовремски български облекла. Специален подарък за Георги и Ива от Даниел Панов и Община Велико Търново бяха изпълненията на Професионален фолклорен ансамбъл „Искра”, икона и сграфитокерамика, създадена по модел от Средновековието.\r\n„Пожелавам ви дълъг и щастлив семеен живот. Поздравям ви, че сте истински пазители на нашата българска идентичност и давате пример на цялото общество”, обърна се Даниел Панов към младоженците. В средновековния храм „Св. Архангели Михаил и Гавраил” в село Арбанаси Ива и Георги сключиха и църковен брак. Сватбата премина при спазване на всички традиционни за Северняшката фолклорна област народни ритуали и обреди – сгляда на чешмата, кражба на моминска китка, сватосване, годеж, уговаряне на парите за булката, ладуване, украсяване на кумово дръвче, засевки и др. Всички сватбари и посетители бяха нагостени с боб по хайдушки, сготвен в най-голямата тава на Балканите.\r\nНационалният фолклорен събор „Болярска среща” събра и над 1 500 изпълнители на две открити сцени. Сред тях бяха Иво Папазов – Ибряма, Петър Ралчев, Георги Янев, Нешо Нешев, Мария Карафевизиева и др. Организатори на голямото събитие бяха Сдружение „Лудогорие”, Община Велико Търново и Регионалния исторически музей в старата столица.", "date": "2017-07-23", "title": "Велико Търново: Кметът Даниел Панов венча младоженците, вдигнали най-голямата българска сватба край Арбанаси"}
{"url": "http://www.focus-news.net/news/2017/07/23/2418604/mvr-ogranicheno-e-dvizhenieto-na-avtomagistrala-trakiya-v-rayona-na-tunela-trayanovi-vrata-v-posoka-sofiya-zaradi-zapalil-se-avtomobil.html", "text": "Временно е затруднено движението на автомагистрала „Тракия“, в района на тунела “Траянови врата\". Това съобщиха от  пресцентъра на МВР. Причината е техническа неизправност в лек автомобил, който се е запалил. Няма пострадали, но движението към София временно е спряно. Към 17.20 часа в полицията е получен сигнал за горящ автомобил на автомагистрала „Тракия“, в района на тунела „Траянови врата“, на територията на ОДМВР - Пазарджик, в посока София. При инцидента, възникнал най-вероятно поради техническа неизправност няма пострадали, но движението временно е спряно в посока София до погасяването на пожара и обезопасяването на пътя. \r\nМинути по-късно, в района на 255-ти километър на АМ „Тракия, на територията на ОДМВР - Сливен, лек автомобил е аварирал, в него леко се е ударил друг автомобил. Няма пострадали, двата автомобила са в аварийната лента и не затрудняват движението. \r\nПо-рано , в друг участък от  АМ „Тракия“, при 297-мия километър, на територията на ОДМВР - Ямбол, водачът на лек автомобил е катастрофирал без да засегне друг автомобил. Шофьорът е жена, която е откарана за оказване на медицинска помощ, но пострадалият автомобил е създал затруднение в придвижването посока София.", "date": "2017-07-23", "title": "МВР: Ограничено е движението на автомагистрала „Тракия“, в района на тунела “Траянови врата“, в посока София, заради запалил се автомобил"}
{"url": "http://www.focus-news.net/news/2017/07/23/2418610/aktsenti-v-sutreshniya-blok-dobro-utro-balgariya-na-radio-fokus.html", "text": "Сблъсъци избухнаха в Стария град на Йерусалим, където стотици мюсюлмани проведоха вечерна молитва пред него, след като им бе отказан достъп. Избухнаха улични протести, при които десетки палестинци бяха ранени. Съветът за сигурност на ООН ще проведе извънредна среща, на която ще се обсъди скорошното насилие между израелците и палестинците, най-кървавото през последните години. До къде може да ескалира дългогодишното напрежение между двете страни и индикация за какво са последните събития? По тези и още въпроси ще разговаряме в сутрешния блок „Добро утро, България“ на Радио „Фокус“ с арабиста проф. Владимир Чуков. Седмица остава до определената дата за подписването на договора за добросъседство между Македония и България. Можем ли да сме сигурни, че той ще бъде подписан и до колко решаващо ще бъде това за двете страни? Спорната тема за договора и другите събития, белязали политическия живот у нас, ще коментираме с изборния експерт проф. Михаил Константинов. В разгара на летния сезон и опасно високите температури планините стават все по-привлекателно място за спасение от горещините. Какви опасности крие планината и подценявани ли са те от туристите? Отговорите ще потърсим от Иван Драгошинов, дежурен спасител в Централния денонощен пост на Планинската спасителна служба (ПСС) при Българския червен кръст. В минутите след 9.00 часа ще научим повече за бизнес климата и икономическото развитие на Община Петрич от колегата от Радио „Фокус“ - Пирин Натали Стефанова. Албена Жилекова от Радио „Фокус“ - Пазарджик ще ни разкаже самодейните състави към читалище „Искра“ в панагюрското село Бъта и опитите им да съхранят традиционния фолклор с нов проект. \r\nТези и още теми очаквайте в „Добро утро, България“, от 6.00 до 10.00 часа, с водещ Виктория Месробович.", "date": "2017-07-23", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/23/2418607/kyustendil-v-edna-lenta-se-osashtestvyava-dvizhenieto-i-na-tretoklasen-pat-623-bobov-dol-zhedna-pri-km-14900-zaradi-aktiviziralo-se-svlachishte.html", "text": "В една лента се извършва движението и на третокласен път 623 Бобов дол - Жедна, при км 14+900, заради активизирало се свлачище. Това съобщи за Радио ‘‘Фокус’’ – Пирин дежурният в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено е движението за товарни автомобили над 12 тона на третокласен път 6222 Смоличано - Пелатиково, от км 10+000 до км 14+000, поради пропадане на част от пътното платно на няколко места. Двупосочно движение в една лента се извършва на третокласен път 107, след Рилски манастир, от км 31+350 до км 31+450, поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци.\r\nЛора КАЛЧЕВА", "date": "2017-07-23", "title": "Кюстендил: В една лента се осъществява движението и на третокласен път 623 Бобов дол - Жедна, при км 14+900, заради активизирало се свлачище"}
{"url": "http://www.focus-news.net/news/2017/07/23/2418603/reuters-egipetskite-sili-za-sigurnost-sa-likvidirali-osem-teroristi.html", "text": "Египетските сили за сигурност са ликвидирали осем заподозрени членове на движението „Хасм“ в тренировъчен лагер в южната част на страната, съобщиха в събота от Министерството на вътрешните работи на Египет, предава Reuters. \r\nПо време на операцията, проведена в регионите Гиза и Шаркия, петима други членове на организацията са били арестувани. \r\n„Хасм“ е групировка, която беше създадена миналата година и която пое отговорност за няколко нападения срещу силите за сигурност.  Според египетските власти движението е военно крило на „Мюсюлманско братство“.  Мария Динкова", "date": "2017-07-23", "title": "Reuters: Египетските сили за сигурност са ликвидирали осем терористи"}
{"url": "http://www.focus-news.net/news/2017/07/23/2418608/mvr-vazstanoveno-e-dvizhenieto-po-avtomagistrala-trakiya-v-rayona-na-trayanovi-vrata.html", "text": "В 18.00 часа е възстановено движението посока София по автомагистрала \"Тракия\", в района на \"Траянови врата\", където по-рано лек автомобил се запали поради техническа неизправност. Това съобщиха от пресцентъра на МВР. Огънят бе погасен от пожарен автомобил, а пътят - обезопасен.", "date": "2017-07-23", "title": "МВР: Възстановено е движението по автомагистрала \"Тракия\", в района на \"Траянови врата\""}
{"url": "http://www.focus-news.net/news/2017/07/23/2418609/army-times-obshto-12-amerikanski-parashutisti-sa-bili-prieti-v-bolnitsa-sled-pretarpeni-leki-naranyavaniya-po-vreme-na-uchenie-v-rumaniya.html", "text": "В събота 12 американски парашутисти са били приети в болница след претърпени леки наранявания по време на скачане с парашути в Румъния, съобщава Army Times. \r\nОт болницата уточниха, че 11 от военнослужещите са били изписани в неделя. От лечебното заведение допълниха, че един от пострадалите  си е наранил гръбначния стълб и ще остане за наблюдение още два дни. \r\nВойниците са участвали в Saber Guardian 17: американско-европейско учение, чиято цел е да се увеличи нивото на сътрудничество между САЩ, България, Унгария и Румъния.   Мария Динкова", "date": "2017-07-23", "title": "Army Times: Общо 12 американски парашутисти са били приети в болница след претърпени леки наранявания по време на учение в Румъния"}
{"url": "http://www.focus-news.net/news/2017/07/23/2418611/sofiya-kolona-ot-25-km-se-e-obrazuvala-v-rayona-na-vladaya-v-posoka-stolitsata.html", "text": "Колона от 2,5 км се е образувала в района на Владая в посока столицата, предаде репортер на Агенция „Фокус“. Автомобилите се движат в две колони. \r\n„Фокус“ предупреждава водачи да шофират внимателно и със съобразена скорост.", "date": "2017-07-23", "title": "София: Колона от 2,5 км се е образувала в района на Владая в посока столицата"}
{"url": "http://www.focus-news.net/news/2017/07/23/2418605/pregled-na-mezhdunarodnite-novini-do-18-chasa-agentsiya-fokus.html", "text": "Борбата срещу подписването на договора за добросъседство и приятелство с България става все по-безкомпромисна и в нея партията на Никола Груевски не подбира подходи и средства. Тази вечер в телевизия \"Алфа\" ще гостува доскорошният директор на Държавния архив на Македония и издател на \"Пулс 24\", Филип Петровски, който трябва да отговори на въпросите какво печели и какво губи Македония от договора с България, чия е Македония и чие е Илинденското въстание и как Зоран Заев само за шест месеца успя да приеме платформата от Тирана, да предложи вариант за промяна на името в спора с Гърция и да се съгласи на обща история с България.\r\nФилип Петровски, по произход от Куманово, е известен като особено приближен на фамилията Груевски, въпреки че вече е успял да снабди най-близките си с български паспорти.\r\nБащата на един от най-активните борци срещу българо-македонските отношения Тихомир Петровски притежава български паспорт от 2011 г., майка му Маринела Петровска е получила паспорт през 2006 г., а брат му Марко Петровски - през 2015 г.\r\nВ подобен казус се намира по-голямата част от ръководството на ВМРО-ДПМНЕ както на централно, така и на регионално ниво, парламентарната група на партията, както и част от бившите министри в различните кабинети на Никола Груевски.\r\n***  Председателят на опозиционната Германска социалдемократическа партия Мартин Шулц разкритикува канцлера Ангела Меркел, заявявайки, че тя няма ясен план как да се справи с настоящия ръст на мигрантския поток към страната и Европа.\r\n„През 2015 г. повече от един милион бежанци дойдоха в Германия, повечето без да бъдат наблюдавани от правителството. Канцлерът Меркел откри границата ни с Австрия по хуманитарни причини, но за жалост без да се консултира с партньорите ни в Европа. Ако не действаме сега, ситуацията може да се повтори“, заяви Шулц. Според него Меркел игнорира зараждащ се проблем. Меркел обеща на германския гласоподавател, че няма да има повторение на мигрантската криза от преди две години. \r\n„Тези, които си играят за повече време и се опитват да игнорират проблемите до парламентарните избори са просто цинични“, е мнението на опозиционера.\r\n*** В неделя турският президент Реджеп Тайип Ердоган пристигна в Саудитска Арабия, първата спирка от неговото посещение в страните от Персийския залив.\r\nЕрдоган беше посрещнат от държавни служители на международното летище в Джеда. \r\nПо време на престоя си турският лидер ще разговаря с крал Салман бин Абдулазиз и с престолонаследника Мохамед бин Салман. \r\nТази визита се случва, след като четири арабски държави: Саудитска Арабия, Обединените арабски емирства, Бахрейн и Египет скъсаха дипломатически връзки с Катар и наложиха блокада на страната, обвинявайки Доха в подкрепяне на тероризъм. \r\nОт своя страна Катар отрече тези твърдения и описа блокадата като нарушение на международното право.\r\n*** Хърватският министър на вътрешните работи Давор Божинович съобщи, че по предварителни оценки щетите от пожарите в региона на Сплит възлизат на 5,7 млн. евро\r\nБожинович заедно с представители на държавната администрация обиколи районите, засегнати в Сплитско-далматинската област на страната.  Министърът обяви, че приоритет ще бъдат сътрудничеството на полицията и местните власти. \r\nПри потушаването на пожара бяха ангажирани около 800 пожарникари, 162 пожарни коли от Сплитско-далматинската и от съседни области, около 400 служители на МВР, хърватската горска служба, спешната помощ, както и части от ВВС на страната. \r\nЗаради пожарите, които бушуваха в региона и най-вече в околностите на Сплит, областният управник (жупан) Блаженко Бобан обяви извънредно положение.\r\n*** В неделя около 120 хил. жители на префектура Акита са били евакуирани заради опасност от наводнения и  свлачища след проливните дъждове в региона Тохоко, съобщиха властите.\r\nКъм момента няма информация за пострадали. В неделя следобед от Метеорологическата агенция предупредиха, че се очакват още наводнения. \r\nВластите в градовете Юрихонджо, Дайсен, Мисато и Сенбоку са наредили евакуацията на общо 24 хил. души, след като много жилищни сгради са били наводнени, а свлачища са блокирали различни части на префектура Акита. \r\nОсвен това жителите на други девет населени места, разположени по крайбрежието на Японско море, са били посъветвани да се евакуират и да се подготвят за наводнения и свлачища.\r\n*** Испанският министър на икономиката Луис де Гиндос заяви, че икономиката на страната отбелязва по-голям ръст, отколкото правителството е очаквало.\r\nМинистърът допълни, че вероятно тази година растежът ще се увеличи до 3,2%. \r\nДе Гиндос коментира, че „ще бъде много трудно за нас да не достигнем  прогнозата на правителството за 3% и е напълно разумно ръстът да надмине 3,2%, които бяха постигнати през 2016г.“\r\nВ края на 2013 г. Испания излезе от рецесията и сега е една от най-бързо развиващите се икономики на Европейския съюз. Тя все още обаче има проблеми с безработицата, която е 19% и е втората най-висока в блока след Гърция.\r\n*** Австрийският външен министър Себастиян Курц призова страните от ЕС към единство в отношенията им с Турция.\r\n„Ще настоявам и за прекратяването на преговорите с Турция за встъпване в ЕС“, заяви Курц. Според него Съюзът трябва най-накрая да изгради ясна позиция по отношение на Анкара и вместо членство в общността, да определи условия за сътрудничеството с Турция като със съсед. \r\nМинистърът също така подкрепи подкрепа към новия курс на Германия по отношение на Турция. „Приветствам това, че външният министър на Германия Зигмар Габриел най-накрая даде нова оценка на положението и преразгледа отношенията с Турция“, заяви той. Курц посочи, че скорошните арести на правозащитници от турските власти предизвикват „крайно безпокойство“ и са достойни за осъждане, както и „масовите арести и уволнения“ след опита за преврат от преди година. \r\n„Все повече се убеждавам, че Турция се отдалечава от Европа“, категоричен е австрийският външен министър.\r\n***  Властите на Израел заявиха, че няма да премахнат металодетекторите, чието поставяне около Стария град на Йерусалим предизвика кървави сблъсъци с палестинците, но допуснаха евентуалното намаляване на употребата им.\r\n„Металодетекторите ще останат. Убийци никога няма да ни казват как да претърсваме убийците“, заяви израелският министър на регионалното развитие Цачи Хангби. „Ако палестинците не искат да влизат в джамията „Ал Акса“, нека не влизат в нея“, добави той. \r\nВъзмутени от това, което те смятат за деликатното споразумение за достъп до ислямската светиня, много палестинци отказват да преминат през металодетекторите, провеждайки улични молитви и често улични протести в околността.", "date": "2017-07-23", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/23/2418612/sara-sandars-beliyat-dom-podkrepya-sanktsiite-na-kongresa-sreshtu-rusiya.html", "text": "Прессекретарят на Белия дом Сара Сандърс заяви в неделя, че администрацията подкрепя санкциите на Конгреса срещу Русия, пише вестник The Hill.\r\n„Администрацията подкрепя твърдия подход към Русия, особено по отношение на налагането на санкции“, подчерта Сандърс в предаването „Тази седмица“ на телевизионния канал ABC. \r\nТози коментар прессекретарят направи, докато Камарата на представителите се подготвя във вторник да гласува законодателство, което ще въведе нови санкции срещу Москва и ще позволи на депутатите да попречат на администрацията да променя политиката на санкциите. \r\nБелият дом настояваше Конгресът да облекчи ограниченията, но се очаква законопроектът да не претърпи промени.  Мария Динкова", "date": "2017-07-23", "title": "Сара Сандърс: Белият дом подкрепя санкциите на Конгреса срещу Русия"}
{"url": "http://www.focus-news.net/news/2017/07/23/2418615/burgas-petima-dushi-sa-arestuvani-sled-sbivane-v-noshtno-zavedenie-v-sozopol.html", "text": "Петима души са арестувани след сбиване в нощно заведение в Созопол, предаде БНР. Групата е влязла в бара около 03.00 сутринта. Проблемът възникнал, когато отказали да заплатят входа на заведението. Пререканията с портиера прераснали в сбиване, като му нанесли побой, съборили са част от инвентара и са избягали. \r\nНепосредствено след това полицаите са ги задържали на входа на Бургас, като в автомобилите им са открили палки и ножове. Образувано е досъдебно производство. Събират се доказателства и се извършват процесуално-следствени действия с оглед повдигане на обвинения. След побоя няма настанени в болница пострадали.", "date": "2017-07-23", "title": "Бургас: Петима души са арестувани след сбиване в нощно заведение в Созопол"}
{"url": "http://www.focus-news.net/news/2017/07/23/2418616/sofiya-katastrofa-mezhdu-lek-i-taksimetrov-avtomobil-e-stanal-na-bul-cherni-vrah.html", "text": "Катастрофа между лек и таксиметров автомобил е станал на бул. „Черни връх“ в станала около 18.20 часа. Това съобщиха за Агенция „Фокус“ от пресцентъра на МВР. На място се преглеждат трима души.", "date": "2017-07-23", "title": "София: Катастрофа между лек и таксиметров автомобил е станал на бул. „Черни връх“"}
{"url": "http://www.focus-news.net/news/2017/07/23/2418613/veliko-tarnovo-ogranichena-e-skorostta-na-vhoda-na-grada-pri-razklona-za-sevlievo-zaradi-izgrazhdane-na-kraypaten-obsluzhvasht-obekt.html", "text": "До 40 км/ч е ограничена скоростта в участък от пътя Севлиево – Велико Търново (на входа на Велико Търново). Движението се извършва в свободната лента, а причината е изграждане на крайпътен обслужващ обект. Срокът за приключване на дейностите е до 29 август. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Условията за пътуване в областта са добри. Настилките са сухи, а времето слънчево и ясно. Трафикът е интензивен. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4, през село Леденик. Ограничено е преминаването на МПС над 3.5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2017-07-23", "title": "Велико Търново: Ограничена е скоростта на входа на града, при разклона за Севлиево, заради изграждане на крайпътен обслужващ обект"}
{"url": "http://www.focus-news.net/news/2017/07/23/2418614/tasnim-news-agency-iran-i-irak-sa-podpisali-sporazumenie-za-zasilvane-na-voennoto-satrudnichestvo.html", "text": "В неделя министрите на отбраната на Иран и Ирак подписаха споразумение за засилване на военното сътрудничество между двете държави, включително при борбата с тероризма, предава Tasnim News Agency. \r\nТехеран и Багдат ще увеличат сътрудничеството си като провеждат заедно учения за борба срещу тероризма и екстремизма, работят за гарантирането на сигурността по границата си и си оказват логистична, техническа и военна подкрепа.  Мария Динкова", "date": "2017-07-23", "title": "Tasnim News Agency: Иран и Ирак са подписали споразумение за засилване на военното сътрудничество"}
{"url": "http://www.focus-news.net/news/2017/07/23/2418618/albanian-news-agency-obshto-316-nasazhdeniya-s-kanabis-sa-bili-unishtozheni-ot-albanskata-politsiya.html", "text": "В неделя албанската полиция в Шкодра е унищожела общо 316 насаждения с канабис, съобщава Albanian News Agency. \r\nКанабисът е бил засаден в гориста местност, за да не бъде забелязан по време на инспекциите на властите, провеждани от въздуха. \r\nОрганите на реда са започнали разследване, за да бъдат идентифицирани и подведени под отговорност гражданите, които са отглеждали растението.   Мария Динкова", "date": "2017-07-23", "title": "Albanian News Agency: Общо 316 насаждения с канабис са били унищожени от албанската полиция"}
{"url": "http://www.focus-news.net/news/2017/07/23/2418621/afp-organizatsii-za-pravata-na-choveka-prizovaha-da-se-slozhi-kray-na-blokadata-sreshtu-katar.html", "text": "В неделя организации за защита на правата на човека призоваха да се сложи край на „блокадата“ срещу Катар, предупреждавайки, че мярката е довела до „насилствено разделяне“ на семейства, предава AFP. \r\n„Ние настояваме страните, които наложиха ембаргото срещу Катар да променят своето решение, взето на 5 юни, да предоставят компенсации на жертвите и да позволят на студентите да приключат академичната година“, заяви по време на пресконференция в Доха Абделмаджид Мрари от  AFD International. \r\nСаудитска Арабия, Обединените арабски емирства, Бахрейн и Египет скъсаха дипломатически отношения с Доха, отзоваха своите посланици и забраниха да Катар да използва тяхното въздушно пространство. Те обвиняват Доха в поддържане на връзки с шиитски Иран и подкрепяне на ислямистки екстремизъм.  Мария Динкова", "date": "2017-07-23", "title": "AFP: Организации за правата на човека призоваха да се сложи край на „блокадата“ срещу Катар"}
{"url": "http://www.focus-news.net/news/2017/07/23/2418617/nimh-utre-shte-bade-predimno-slanchevo-s-vremenni-uvelicheniya-na-oblachnostta-nad-severnite-rayoni-kadeto-na-izolirani-mesta-shte-prevali.html", "text": "През нощта ще е предимно ясно и почти тихо, с временни увеличения на облачността над северните райони, където на изолирани места ще превали.\r\nУтре отново ще бъде предимно слънчево, след обяд – горещо. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Ще духа слаб южен вятър. Над планинските райони, а вечерта и в Северна България ще се развива купеста и  купесто-дъждовна облачност и на отделни места там ще превали и прегърми. Максималните температури ще са между 33° и 38°. Атмосферното налягане ще се понижава и в края на деня ще е значително по-ниско от средното за месеца.  \r\nПо Черноморието ще бъде предимно слънчево. След обяд ще има временни увеличения на облачността, но валежи са малко вероятни. Ще духа слаб до умерен югоизточен вятър. Максималната температура на въздуха ще е между 27° и 30°. Температурата на морската вода е 23-25°. Вълнението на морето ще е 1-2 бала.  \r\nНад планините ще преобладава слънчево време. След обяд ще се развива купеста и купесто-дъждовна облачност и на места ще превали и прегърми. Ще духа слаб до умерен южен, по най-високите върхове – западен вятър. Максималната температура на височина 1200 метра ще е около 27°, на 2000 метра – около 20°.  \r\nВъв вторник в Източна България ще се задържи слънчево и горещо. В Западна денят също ще започне със слънце, но около и след обяд от запад на изток ще се развива купесто-дъждовна облачност и на места ще превали краткотраен дъжд, придружен с гръмотевици, възможни са и градушки. През нощта срещу сряда вятърът ще се ориентира от северозапад и с него ще започне да нахлува хладен въздух. В сряда и четвъртък на повече места, вече из цялата страна, ще има краткотрайни валежи и гръмотевици. Захлаждането ще продължи.", "date": "2017-07-23", "title": "НИМХ: Утре ще бъде предимно слънчево с временни увеличения на облачността над северните райони, където на изолирани места ще превали"}
{"url": "http://www.focus-news.net/news/2017/07/23/2418623/mariela-kitova-sos-ptp-agresiyata-e-edin-ot-problemite-na-novoto-vreme.html", "text": "Агресията е един от проблемите на новото време. Това каза за Радио „Фокус“ - Пирин Мариела Китова, координатор на Сдружение „SOS-ПТП“ за Югозападна България. Тя коментира, че между психолозите от много дълго време съществуват спорове относно причините за агресивността, като едни смятат, че тя е вродено инстинктивно явление, а други, че този вид поведение се заучава. „За съжаление обществото и съвременната ценностна система, икономическите условия, новите материални и технологични потребности, както и променените модели за общуване между хората обуславят агресивността и агресивното поведение като водещ модел на поведение на хората с различна възраст и пол“, посочи Китова. Тя отбеляза, че агресивно поведение проявяват всички хора, независимо от пол и възраст. Според нея е необходимо и наложително да се вземат спешни мерки за справяне с този деструктивен социален проблем, тъй като друг изход от агресията и от агресивното поведение на този етап няма.\r\nНатали СТЕФАНОВА", "date": "2017-07-23", "title": "Мариела Китова, „SOS-ПТП“: Агресията е един от проблемите на новото време"}
{"url": "http://www.focus-news.net/news/2017/07/23/2418619/am-struma-politseyski-patrul-e-razpolozhen-predi-otbivkata-za-blagoevgrad-v-posoka-kulata.html", "text": "Полицейски патрул със софийски регистрационен номер 4366 е разположен на 88 км от АМ „Струма“, преди отбивката за Благоевград в посока Кулата, предаде репортер на Агенция „Фокус“.  На място има отбити ТИР-ове.", "date": "2017-07-23", "title": "АМ „Струма: Полицейски патрул е разположен преди отбивката за Благоевград в посока Кулата"}
{"url": "http://www.focus-news.net/news/2017/07/23/2418624/blagoevgrad-dazhd-vali-v-rayona-na-kresnenskoto-defile.html", "text": "Дъжд вали в района на Кресненското дефиле, пътните настилки са мокри и хлъзгави, предаде репортер на Агенция „Фокус“.\r\n„Фокус“ призовава водачите да шофират внимателно и съобразено с метеорологичните условия.", "date": "2017-07-23", "title": "Благоевград: Дъжд вали в района на Кресненското дефиле"}
{"url": "http://www.focus-news.net/news/2017/07/23/2418620/v-balgariya-shte-pristignat-svetite-moshti-na-sv-pantaleymon-i-negovata-chudotvorna-ikona.html", "text": "От 26 юли до 2 август в България пристига изключително ценна светиня – Главата на св. Панталеймон – един от най-почитаните светци в Православния свят. Това съобщиха от пресцентъра на Светия Синод на БПЦ. \r\nЛекар по образование, който след като приел християнско кръщение, получил дара на лечителството и чудотворството, а след мъченическата му смърт по неговото застъпничество стават много изцерения, както от физически, така и от душевни болести и страдания. \r\nЧастици от мощите на св. Пантелеймон - Лечителя се съхраняват в много християнски църкви и манастири по света, но най-голяма част от мощите се намира на Света Гора, Атон. Главата на светеца се пази в едноименния Светогорски манастир „Свети Пантелеймон” и сега атонски монаси начело с игумена на манастира донасят светинята в България.\r\nЕдва четири пъти тя е напускала пределите на Гърция – носена е за поклонение в Константинопол, във Влашко, два пъти в Русия и сега, за празника на св. Пантелеймон – 27 юли, идва у нас за поклонение от вярващите християни. \r\nМощите пристигат със съдействието на Балканско Атонско Сдружение по молба на Негово Светейшество Българския патриарх и Софийски митрополит Неофит, с решение на Манастирския събор на „Св. Пантелеймон”, което решение е утвърдено на 30 юни от Двойния кинотис на Света Гора на извънредно заседание, и с благословението на Негово Светейшество Вселенския патриарх Вартоломей, под чиято юрисдикция е Света Гора.\r\nЗаедно със светите Мощи пристига и копие на чудотворната икона на св. Панталеймон, която се съхранява в манастира Ксенофонт на Света Гора. Братството на манастира дарява тази икона на храм „Св. Панталеймон”, който се намира на територията на дома за възрастни хора с деменция в столичния квартал Княжево.\r\nСветините ще бъдат донесени от монаси от манастирите \"Св. Панталеймон\" и Ксенофонт начело с архимандрит Евлогий - игумен на манастира \"Св. Панталеймон\", Света Гора, Атон.\r\nС това събитие, което се случва в периода на Шипченската епопея, се поставя начало и на честванията по повод 140-годишнината от Освобождението на България. \r\nПрограмата включва:\r\nНа 27 юли, в 9.20 часа, Патриарх Неофит и духовенството ще посрещнат честната глава на св. вмчк и целител Пантелеймон и копието на чудотворната атонска икона на св. Пантелеймон в храм „Свети Седмочисленици”. \r\nВ този ден честваме паметта на св. Пантелеймон, но по древна традиция на 27 юли, когато е успението на свети Климент Охридски, Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен празник, но в този ден те се празнуват заедно.\r\nПо повод храмовия празник на столичния храм „Св. Седмочисленици” там ще бъде отслужена съборна света Литургия. Светините ще останат в храма за поклонение до 9.00 часа на 29 юли.\r\nНа 29 юли, в 9.20 часа, светините ще бъдат посрещнати в митрополитския храм „Св. Неделя”. Те ще остават за поклонение в храма през цялата нощ и ще напуснат храма в 9.30 часа на 31 юли.\r\nНа 31 юли, в 10.00 часа, ще се състои посрещане на мощите в Руския храм-подворие „Св. Николай” в София. \r\nНа 1 август светините ще отпътуват за гр. Враца за духовно укрепване на вярващите във Врачанска епархия, където ще останат до обедните часове на следващия ден, когато Честната глава на св. Пантелеймон ще отпътува обратно към Света Гора.\r\nПредвижда се при преминаването на светините през Неврокопска епархия те да бъдат изложени за поклонение и от вярващите там, по програма утвърдена от Неврокопска митрополия.\r\nСв. Пантелеймон бил от град Никомидия (дн. Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки - Лъв във всичко), а когато се покръстил, приел името Пантелеймон (от гръцки - Всемилостив). Бил ученик на знаменития тогава лекар Евфросин и станал впоследствие придворен лекар на император Максимиан, който обаче заповядал да го съсекат, защото отказал да се поклони на езическите богове. Това станало през 305 г.\r\nОще в Първата българска държава почитта към св. Пантелеймон е била голяма. Това показват двата манастира, носещи неговото име в Манастирът \"Св. Пантелеймон\" - Патлейна, край Велики Преслав и този в Охрид, където били създадени и медицински школи и лечебници.\r\nВ София на светеца са посветени едноименната църква в кв. Бояна, тази в кв. Княжево. На няколко места в страната има храмове и параклиси в негова чест, както и манастирите: Присовският - край Велико Търново, Обидимският - недалеч от Добринище, и манастира край Смолян.", "date": "2017-07-23", "title": "В България ще пристигнат светите Мощи на св. Панталеймон и неговата чудотворна икона"}
{"url": "http://www.focus-news.net/news/2017/07/23/2418627/emsc-zemetresenie-s-magnitud-56-e-bilo-registrirano-v-yaponiya.html", "text": "Земетресение с магнитуд 5,6 по скалата на Рихтер е било регистрирано в 18.35 (българско време) край източните брегове на японския остров Хоншу, съобщиха в неделя от Европейския средиземноморски сеизмологичен център (EMSC).\r\nЕпицентърът на труса е бил на дълбочина 30 км и на 183 км източно от град Мориока.\r\nНяма информация за пострадали и разрушения.  Мария Динкова", "date": "2017-07-23", "title": "EMSC: Земетресение с магнитуд 5,6 е било регистрирано в Япония"}
{"url": "http://www.focus-news.net/news/2017/07/23/2418628/predstoyashti-sabitiya-v-stranata-za-24-yuli-agentsiya-fokus.html", "text": "***\r\nОт 10.30 часа в сграда „Джон Атанасов“ в София Тех Парк Министерството на икономиката организира годишна среща на търговско-икономическите  съветници в Службите по търговско-икономическите въпроси. Форумът ще бъде от министъра на икономиката Емил Караниколов и от министъра за Българското председателство на Съвета на ЕС Лиляна Павлова. В годишната среща участие ще вземат още заместник-министрите на  икономиката и представители на българския бизнес.  \r\n***\r\nОт 11.00 часа в офис на Визия за София в A-Hub - пространство за социални иновации на ул. „Христо Белчев“ 3, ще се проведе пресконференция по повод старта на подготовка за работата по актуализацията на Общия устройствен план на София чрез инициативата Визия за София. Инициативата ще бъде представена от Йорданка Фандъкова, кмет на СО, Елен Герджиков, председател на Общински съвет, арх. Здравко Здравков, главен архитект на СО, арх. Любо Георгиев, директор на Софпроект и ръководител на екип Визия.\r\n***\r\nОт 11.00 часа в БТА ще се проведе пресконференция на Асоциация на организациите на българските работодатели (АОБР) във връзка с отмяната на допълнителното трудово възнаграждение за придобит трудов стаж и професионален опит (т. нар. „клас прослужено време“).\r\n***\r\nОт 14.00 часа във Временната парламентарна комисия за НДК ще бъдат изслушани директорите на НДК през 2016 и 2017 година, включително и бившия изпълнителен директор Мирослав Боршош, на когото бе повдигнато обвинение за нецелево разходване на средства. Ще бъде изслушан и бившият заместник министър-председател по подготовка на Българското председателство на Съвета на Европейския съюз – 2018 г. Деница Златева.\r\n***\r\nОт 14.00 часа в малката конферентна зала на УНСС ще се проведе  Встъпителна пресконференция по проект „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020.\r\n***\r\nОт 9.30 часа в София Тех Парк представители на българското предприемачество, академичната ни общност и на германския институт „Фраунхофер“ ще обсъдят възможностите за бизнес и научно партньорство на двудневен форум.\r\n***\r\nОт 14.00 часа в Central Park Hotel – Sofia легендата на динамичната стрелба Рон Айвъри ще даде пресконференция.\r\n***\r\nОт 18.00 часа в градинката зад Националната художествена галерия ще се състои поетично четене „ЧАКА МЕ СВЕТЪТ”, посветено на 75-годишнината от разстрела на Никола Вапцаров. \r\n***\r\nОт 18.00 часа в Българска търговско-промишлена палата (БТПП) за 7-ма поредна година БТПП, съвместно с Министерство на икономиката, ще обяви и връчи годишните награди за най-успешни служби по търговско-икономически въпроси за 2016г.\r\n***\r\nОт 11.00 часа в заседателната зала на Община Бургас ще се проведе пресконференция по повод предстоящото Европейското първенство по ветроходство клас „Оптимист“.\r\n***\r\nОт 12.30 часа председателят на ОбС на БСП-Бургас Живко Господинов и общинските съветници от БСП ще дадат пресконференция в Общинския съвет на партията (ул. „Фердинандова” 60). \r\n***\r\nОт 18.00 часа в Дом на писателя ще се проведе 100 г. Иван Пейчев - стихове за морето с участието на поети от Шумен и Бургас.\r\n***\r\nОт 10.00 часа в клуба на  ГЕРБ на ул. „Г. Бенковски” №1 в морската столица народният представител от ГЕРБ-Варна Владимир Вълев организира приемна за граждани.\r\n***\r\nОт 14.00 часа в централата на БСП на ул. „Македония” 33 - ще има приемна на народните представители от  ПГ „БСП за България“ Проф. Анелия Клисарова и Иван Иванов.\r\n***\r\nОт 19.00 часа в Градската художествена галерия ще се състои концерт на популярното дуо Росен Идеалов - кларинет, и Георгита Бояджиева – виолончело,  с участието на Александър Василенко -  пиано.\r\n***\r\nОт 11.00 часа в офиса на ГЕБ в града приемен ден за жителите на община Велико Търново организира народният представител от ГЕРБ Станислава Стоянова.\r\n***\r\nОт 20.00 часа в Летен театър - парк „Марно поле\" ще се проведе концерт с участието на групите от Аржентина, Грузия, Египе, Перу и Чили.\r\n***\r\nОт 20.00 часа от сцената на крепостта \"Баба Вида\" кметът на Община Видин ще открие шестото издание на Фестивала на изкуствата \"Дунавски вълни\".\r\n***\r\nОт 10.00 часа в сградата на кметството народният представител от ГЕРБ Красен Кръстев ще се срещне с жителите на село Остров, Община Оряхово.\r\n***\r\nОт 15.00 часа в сградата на кметството народният представител от ГЕРБ Красен Кръстев ще се срещне с жителите на село Лесковец, Община Оряхово.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе лятна детска занималня. \r\n***\r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“ ще се проведе Еко лято 2017 - Спортни и занимателни игри, прожекции на филми и посещение на басейн.\r\n***\r\nОт 10.30 часа в Художествена галери ще се проведе Лятна работилница за въображение.\r\n***\r\nОт 19.00 часа от начало на пешеходната зона до пл. „Свобода“ ще се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич\r\n***\r\nВ Регионален исторически музей – Добрич ще се състои образователна програма за деца „Лято в музея“.\r\n***\r\nОт 11.00 часа в читалище „Братство” ще се проведе информационна кампания, посветена на програма „Европа за гражданите”. \r\n***\r\nОт 10.00 часа в крепост „Кирилица” ще бъде проведена пресконференция с презентация свързана с откриването на крепостта на 27.07.2017г в деня на Св. Седмочислениици.\r\n***\r\nОт 09.00 часа в зала 2 на Окръжен съд- Пловдив ще се гледа делото срещу 3 лица, обвинени в укриване на данъчни задължения в големи размери.\r\n***\r\nОт 9.30 часа общинските съветници от ПП ГЕРБ – Сливен Живко Минчев и Керанка Стамова ще проведат среща с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017-07-23", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2017/07/23/2418629/pazardzhik-razhodkite-s-kone-v-gorata-sa-sred-osnovnite-letni-atraktsii-v-kurorta-yundola-kray-velingrad.html", "text": "Разходките с коне в гората продължават да са сред основните летни атракции в курорта Юндола край Велинград, сочи репортерска проверка на Радио „Фокус“ – Пазарджик. Конната база се намира в местността Старина в посока Белмекен. С помощта на инструктор децата имат възможност да яздят пони, а възрастните да си направят разходка из гората с коне. Прави се първоначален инструктаж, а инструкторите помагат, ако ентусиастите се качват на кон за първи път. Базата се намира в учебно-опитната станция към Лесотехническия университет. Животните се водят от инструктор. В близост до курорта се намират резерватите „Рогачица“ и „Валявиците“, „Филибишка поляна“, местностите Черновец и Куртово, спортната база „Белмекен” и природната забележителност Пашови скали, където също има добри условия за летен туризъм.\r\nАлбена ЖИЛЕКОВА", "date": "2017-07-23", "title": "Пазарджик: Разходките с коне в гората са сред основните летни атракции в курорта Юндола край Велинград"}
{"url": "http://www.focus-news.net/news/2017/07/23/2418622/den-na-traur-be-obyaven-v-trigrad-zaradi-smartta-na-16-godishniya-kristiyan-obzor.html", "text": "Ден на траур бе обявен в девинското село Триград в сряда, след като в събота тялото на 16-годишния Кристиян, който блъсна пешеходци и избяга, бе открито от баща му в района на Триградските скали. Заради труднодостъпната местност тялото на момчето бе извадено от алпинисти. Кристиян бе погребан в селото. \r\nМомчето изчезна и беше обявено за общодържавно издирване след като на 8 юли блъсна с автомобил петима пешеходци, сред които и 6-годишно момиче. 13 дни след изчезването на Кристиян издирването му, в което се включиха местни доброволци и полицаи, приключи без резултат, а ден по-късно тялото му бе открито от неговия баща, който продължил търсенето.  Образувано бе досъдебно производство, което за изясни при какви обстоятелства е загинало момчето, а аутопсията на тялото показа, че Кристиян е починал непосредствено след изчезването си. До момента за смъртта му има две версии – че се е самоубил или, че е паднал от скала, висока 120-130 метра, докато се е опитал да достигне труднодостъпна местност, от която има видимост към селото.", "date": "2017-07-23", "title": "Ден на траур бе обявен в Триград заради смъртта на 16-годишния Кристиян (ОБЗОР)"}
{"url": "http://www.focus-news.net/news/2017/07/23/2418625/federika-mogerini-stranite-ot-persiyskiya-zaliv-tryabva-da-saglasuvat-patna-karta-za-barzo-razreshavane-na-krizata.html", "text": "В неделя върховният представител на Европейския съюз по въпросите на външните работи и политиката за сигурност Федерика Могерини призова за преки преговори за разрешаването на кризата в Персийския залив между Катар и неговите съседи, предава AFP. \r\nТози коментар Могерини направи, след като се срещна с емира на Кувейт Сабах ал Ахмад ал Сабах. Тя подчерта, че ЕС подкрепя „непрестанните усилия за медиация“ на Кувейт. \r\nОсвен това Могерини призова „всички страни в преговорите да постигнат съгласие за ясни принципи и за пътна карта за бързо разрешаване на кризата“. \r\nТя допълни, че ЕС е готов да подкрепи преговорния процес и да помогне за прилагането на плана за разрешаване на кризата, особено мерките за борба с тероризма.  Мария Динкова", "date": "2017-07-23", "title": "Федерика Могерини: Страните от Персийския залив трябва да съгласуват пътна карта за бързо разрешаване на кризата"}
{"url": "http://www.focus-news.net/news/2017/07/23/2418636/svetla-baryakova-muzeen-kompleks-bansko-kashtata-muzey-nikola-vaptsarov-e-parviyat-muzey-v-bansko.html", "text": "Къщата музей „Никола Вапцаров“ е първият музей в Банско. Това каза за Радио „Фокус“ - Пирин Светла Барякова, директор на Музеен комплекс - Банско, по повод 75-годишнината от разстрела на Никола Вапцаров. Тя посочи, че къщата е обособена като музей през 1952 година, като с нея се поставя началото на музейното дело в града. По думите ѝ това е един от първите музеи в целия Благоевградски регион и неслучайно е считана за един от символите на Банско. Светла Барякова уточни, че тази година ще бъде чествана 105-годишнина от създаването на къщата. „От своето създаване до сега е претърпяла много реконструкции – експозициите постоянно са обновявани и осъвременявани. В подреждането на първата експозиция е участвала и майката на поета – Елена Вапцарова, основно в частта, която пресъздава обстановката, в която е преминало детството на поета, така че сме убедени, че тя е абсолютно автентична и е такава, каквато е била тогава, когато малкият Никола е тичал из стаите ѝ“, посочи тя. Директорът на Музеен комплекс - Банско отбеляза, че майката на Вапцаров е била екскурзовод в музея до самата си смърт през 1969 година. Според нея цялата експозиция представя силната връзка между майка и син, тъй като тя наистина е била много силна и майката много повлиява в неговото оформяне особено като поет. „Посетителите на къщата музей „Никола Вапцаров“ остават възхитени от това, което виждат. Техните впечатления са отразени в нашата книга, като те винаги са възхваляващи и благодарствени“, посочи Барякова. По думите ѝ идейният проект за последната експозиция в музея е дело на покойния режисьор Въло Радев, а изпълнението е на видни специалисти в областта на музейното дело и на музейното експониране в България. „Тя е нова, абсолютно съвременна, като първата част на експозицията представя Банско с неговите постижения в духовната  и материалната култура като среда, в която се е родил и оформил поета като човек и като личност. Третата част от експозицията е посветена на поета Вапцаров – на неговото творчество“, обясни Светла Барякова. Тя добави, че са изложени и копия от негови ръкописи, първите публикации на неговите стихове, събрани по-късно в отделна стихосбирка, а във витрина се пазят костюмът, ризата и часовникът, носени от поета преди разстрела. Барякова подчерта, че с много добре подбрани видеоматериали усещането за пренасяне в света на Никола Вапцаров е още по-пълно, като е допълнено и с подходящо осветление и озвучаване.\r\nНатали СТЕФАНОВА", "date": "2017-07-23", "title": "Светла Барякова, Музеен комплекс - Банско: Къщата музей „Никола Вапцаров“ е първият музей в Банско"}
{"url": "http://www.focus-news.net/news/2017/07/23/2418635/veliko-tarnovo-priklyuchva-nastoyashtiyat-arheologicheski-sezon-na-krepostta-ryahovets-kray-gorna-oryahovitsa.html", "text": "Приключва настоящият археологически сезон на крепостта Ряховец край Горна Оряховица. Проучвателните дейности вече са завършени и сега предстои зазимяване на обекта и покриване на находките, за да се предпазят от неблагоприятни метеорологични условия. Това каза за Радио „Фокус“ – Велико Търново ръководителят на проучванията археологът Илиян Петракиев. Той уточни, че един от най-важните резултати през тази година е успешното датиране на времето, в което крепостта е била обитавана. „Говорим за един твърде кратък от историческа гледна точка период – от началото до средата на 13-ти век, което са малко над 50 години. Доста трудно е в рамките на толкова къс исторически период да се прецизира. До момента ние имаме тази стратиграфска картина и според нея периодите, в които е обитавана крепостта са три“, отбеляза археологът, но уточни, че предстои обработване на материалите. По думите му водещ датиращ предмет са откритите монети, които ще бъдат изследвани обстойно. До момента броят им е над 300. „Има вероятност част от крепостта Ряховец да е била обитавана от татаро-монголи“, каза още Илиян Петракиев. По думите му свидетелство за това са открити средновековни жилища, чиято конструкция се различава от намерените до сега в родни среедновековни крепости. „През 1242 година татаро-монголите на хан Бату, връщайки се от Европа, минават през Северна България и унищожават голяма част от крепостите по пътя си. Такива са Хоталич край Севлиево, вероятно Ряховец. Но има и възможност, която тепърва трябва да се изследва и от историци, за усядане на част от народа, който се движи с татаро-монголите“, посочи Илиян Петракиев . Според него начинът, по който са построени жилищата на крепостта „Ряховец“, е съвсем различен от  техниката на строеж, която познаваме от „Царевец“, „Трапезица“ и други средновековни крепости. „Според една много широка хипотеза е възможно тук да имаме, поне след 1240 година, усядане на номадски народи. Доказателство за тази теза са някои предмети, които намираме и които са непознати и не са откривани в друг средновековни обекти“, отбеляза експертът. Става въпрос за намерени ножове, които се свързват именно с  изброените номадски племена. През настоящата година на \"Ряховец\" е открит втори такъв. Археологът уточни, че предстои изясняване на тези хипотези.\r\nЛуиза ТРАНЧЕВА", "date": "2017-07-23", "title": "Велико Търново: Приключва настоящият археологически сезон на крепостта \"Ряховец\" край Горна Оряховица"}
{"url": "http://www.focus-news.net/news/2017/07/23/2418631/ria-novosti-po-vreme-na-maks-2017-rusiya-e-sklyuchila-dogovori-na-stoynost-400-mlrd-rubli.html", "text": "По време на Международния авиосалон МАКС-2017 Русия е подписала договори и е сключила споразумения за намерение за доставки на руска авиационна техника на обща стойност 400 млрд. рубли, съобщиха от пресслужбата на Министерството на промишлеността и търговията, предава РИА Новости.\r\nАвиосалонът се провежда в град Жуковский от 18 до 23 юли. \r\n„Договорите и споразуменията за намерение се оценяват на стойност 400 млрд. рубли“, подчертаха от ведомството. \r\nВластите допълниха, че 880 компании от 36 страни са участвали в изложението, като това надвишава показателите от 2015 г.   Мария Динкова", "date": "2017-07-23", "title": "РИА Новости: По време на МАКС-2017 Русия е сключила договори на стойност 400 млрд. рубли"}
{"url": "http://www.focus-news.net/news/2017/07/23/2418632/blagoevgrad-zhitelite-i-gostite-na-selo-brezhani-pochetoha-sveta-petka.html", "text": "Жителите и гостите на село Брежани отбелязаха празника на света Петка, която православната църква почита на 26 юли. Това каза за Радио „Фокус“ - Пирин Таня Тасева, експерт „Връзки с обществеността“ към Община Симитли. „Голямата жега не попречи на хората да дойдат и да почетат светицата. Отците Яне и Велизар отслужиха водосвет, осветиха хляба и ястията от месо, които организаторите на празника бяха приготвили. Няколко казана от свещената храна бяха раздадени на десетките жители на село Брежани и на община Симитли, които бяха дошли да почетат светицата“, каза Тасева. По думите ѝ параклисът, наречен на света Петка, е построен през 2006 г., а от повече 25 години в близост до него е построена сграда, наречена също на светицата. “Това старо оброчище събира местните на общи трапези за здраве вече години наред. Традиция е всяка година да се избира с гласуване отговорника за организацията за празника, всеки път това е различен жител на Горната махала на село Брежани“, каза Тасева. Тя подчерта, че кметовете на Брежани, Ракитна, Полето, Градево и Мечкул са запалили свещици за здраве и са си пожелали още дълги години да се събират на празника на светицата.\r\nЛора КАЛЧЕВА", "date": "2017-07-23", "title": "Благоевград: Жителите и гостите на село Брежани почетоха света Петка"}
{"url": "http://www.focus-news.net/news/2017/07/23/2418634/fokusmakedoniya-v-shtip-e-bila-unishtozhena-aviatsionna-bomba-ot-vtorata-svetovna-voyna.html", "text": "В неделя успешно е била унищожена авиационна бомба от Втората световна война, която преди почти един месец беше намерена близо до фабриката за автобусни части „Актива“ в град Щип, предава „Фокус“. \r\nНяма пострадали граждани, нито са били нанесени материални щети на стопанските обекти, разположени в непосредствена близост. Професионален екип на АРМ са детонирали бомбата, тежаща 260 кг. \r\nТя е била поставена в дупка с дълбочина четири метра, след това е била затрупана с два метра пясък, а на височина четири метра са били поставени кадрони и талпи. При експлозията пясъкът е забавил движението на шрапнелите, които след това са се забили в кадроните.  Мария Динкова", "date": "2017-07-23", "title": "„Фокус“(Македония): В Щип е била унищожена авиационна бомба от Втората световна война"}
{"url": "http://www.focus-news.net/news/2017/07/23/2418637/afp-dzhihadisti-sa-poeli-kontrola-nad-sirisykiya-grad-idlib.html", "text": "В неделя групировка „Хаят тахрир ал Шам“, която е бивш клон на „Ал Кайда“, е поела контрола над северния сирийски град Идлиб, предава AFP .\r\n„Ахрар ал Шам“ (въстаническа групировка) са се оттеглили от Идлиб, който сега е под контрола на „Хаят тахрир ал Шам“, съобщиха от Сирийската обсерватория за правата на човека. \r\nТази седмица имаше сериозни сблъсъци между двете групировки в голяма част от провинция Идлиб, включително край границата с Турция. В петък обаче беше обявено постигането на примирие.  Мария Динкова", "date": "2017-07-23", "title": "AFP: Джихадисти са поели контрола над сирисйкия град Идлиб"}
{"url": "http://www.focus-news.net/news/2017/07/23/2418626/yordan-tsonev-ako-100-dushi-finansirani-ot-soros-mogat-da-ubedyat-darzhavata-che-nyama-prestaplenie-po-ktb-zhalko-za-tazi-darzhava.html", "text": "Ако 100 души, финансирани от Сорос, могат да убедят държавата, че няма престъпление по КТБ, жалко за тази държава. Това каза Йордан Цонев, зам.-председател на ПГ на ДПС, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. \r\nЗащо Йордан Цонев получи орден „Свети Апостол Ерм“? \r\nРеч на Негово Високопреосвещенство Пловдивски митрополит Николай при връчването на ордена „Свети Апостол Ерм“ първа степен на народния представител от ПГ на ДПС Йордан Цонев:\r\n\"Всякакви думи са излишни, няма какво да говорим. Света Богородица е тук, сред нас, телом и духом! Каквото и да кажем ще е дребно, ще е жалко, ще е нищожно. Затова ви предлагам, обични мои чеда, малко да помълчим и всеки сам да отправи молитва към Божията майка и да й благодари за безкрайната милост с която тя благоволи да ни удостои днес. Нека всички заедно да кажем – Пресвета Богородице, спаси ни! Пресвета Богородице, спаси ни! Пресвета Богородице, спаси ни! Пресвета Богородице, спаси ни!\r\nНе бива в такъв момент да бъдат споменавани имена на хора, но аз въпреки това ще го направя и ще ви обясня защо. Тук сред нас, виждате, е народният представител г-н Йордан Цонев. Тази чудотворна икона на Света Богородица Всецарица е дарение на Пловдивската Света Митрополия, направено лично от него. Нека ви разкажа как стана. Знаете, че на 6-ти май тази година с голяма група пловдивски свещеници имахме възложение от Светия Синод да служим на храмовия празник на Зографския манастир „Свети Георги“ на Света Гора. Когато пристигнахме се оказа, че за празника бяха пристигнали много миряни, включително и група народни представители, сред които г-н Цонев. Разговорихме се и някак в разговора стана дума за Ватопедския манастир, за светините, които се съхраняват в него. Тогава аз мимоходом и спонтанно казах, че сигурно би било прекрасно, ако в Пловдивска епархия се сподобим да получим копие на чудотворната икона на Света Богородица Всецарица, пазена там. Нямах нищо конкретно предвид, просто го споменах. И тогава внезапно г-н Цонев каза: „Ваше Високопреосвещенство, моля Ви, нека аз да купя иконата. Имам причини да искам да го направя. Моля Ви, окажете ми тази милост!“. Нямаше как да откажа на такава искрена молба. Дадох съгласие разбира се. Никой на мое място не би могъл да откаже на такава молба, отправена на такова място. Неведоми са пътищата Божии! И още в този момент си помислих, че няма нищо случайно, че така е трябвало да стане. И си помислих също така, че е справедливо и редно Църквата да покаже на г-н Цонев, че оценява този негов жест и че насърчава и подкрепя неговото духовно желание да бъде полезен на Светата Православна Църква. Не за това, че е подарил икона. Иконата е скъпа, но няма значение колко струва. Въпросът изобщо не е в парите. Благодатта на Светия Дух, както знаете, не се продава и не се измерва в пари. А заради това, че той и преди това беше доказал, че е готов да помага на църквата с всички сили и средства по начин, по който малцина са готови да го направят. Не знам дали знаете, че като председател на бюджетната комисия в 41-вото Народно събрание г-н Цонев беше човекът, който внесе законопроектът, с който всички храмове в България бяха освободени от данък сгради и такса смет. Помните скандала с нашия кмет за църквата в квартал „Изгрев“, дето ни осъди за 15000 лева такса смет. Благодарение обаче на делото на г-н Цонев, благодарение на този закон тогава стана изобщо възможно Патриаршеската катедрала в София „Свети Александър Невски“ да се сдобие с документ за собственост, нотариален акт. Защото редица, редица на същата тази българска държавност отказваха да сторят това под претекст, че Българската православна църква, видите ли, трябва да плати данък сгради в размер на 4 милиона лева. Да плати църквата на държавата 4 милиона лева, за да признаела държавата, че Катедралата на Патриарха в София е на Църквата. 10 години се водиха разговори с министри, министър-председатели, председатели на Народното събрание, президенти и никой не пожела или не посмя да реши въпроса. Г-н Цонев каза – „Нека опитам!“. И го направи. Той и тогава не очакваше отплата. Не я и получи. Освен няколко устни благодарности Църквата не показа, че е оценила какво тогава този човек направи за нея. Нещо, което може да бъде направено само от човек, имащ изключително силна и твърда вяра. Мисля, че поводът е подходящ този пропуск да бъде поправен. На базата на всички тези съображения Пловдивският духовен епархийски съвет реши и удостоява г-н Йордан Цонев с ордена „Свети Апостол Ерм“ първа степен.\"\r\nЙордан Цонев коментира, че бяга от всеки елемент на суета, защото вярата трябва да е далеч от тези неща. Приел е наградата, защото смята себе си достоен. Това е задължение и поощрение да се работи за вярата в Бога. Според него през периода на комунизма сме забравили, че църквата не е сградите и клира, а ние вярващите. Цонев се дразни и възмущава на злостни анализи и нападки към духовенството. Той каза, че е могъл да направи много повече. Това е дело и на ПГ на ДПС, и на депутатите, които са гласували промените в законите, които освобождават църквата от такса смет. \"Глупаво е църквата да плаща такса смет. Никога през годините храмовете не са били задължавани да плащат данъци, а са получавали дарения и помощ от държавата. Църквата е храмът на нашите души. Една от фундаменталнуте грешки на прехода е, че не възстановихме уважението, обучението  към вярата, към църквата, към семейството. Най-основната ценност вярата в Бога, която изгражда човека, отсъства от нашия живот. Не е модерно да си вярващ човек, а това е толкова нелепо\", каза Йордан Цонев. \"Няколко сериозни опита в последните 15-20 години се направиха за въвеждането на вероучението при децата в училище\", заяви Йордан Цонев. Съпротивата идва от сериозна част от обществото, като родителските организации. Цонев не разбира защо децата трябва да учат теорията на Чарлз Дарвин, но не и за вярата в Бога, за произхода на човека. Децата ще спечелят научавайки фундамента на своя морал. \r\nКоментарът на водещата провокира разговора за националните приоритети на държавата, за чуждото финансиране на магистрати, неправителствени организации и други, основни с американски капитали и средства на бизнесмена Джордж Сорос. Коментарът на Илиана Беновска гласи: \"Г-н Цацаров, вярно ли е, че преследвате американски поклонници, чрез обвинението за КТБ? „Какво ще ни дадеш, историо, от пожълтелите си страници?“, пита великият поет Никола Вапцаров преди да бъде разстрелян преди 75 години, защото си е позволил да защитава националните интереси на България.  \r\nКакво ще даде историята на децата ни от днешната си страница – 23 юли 2017 година? На  два - три реда, бледичко, ще почетем паметта на Вапцаров. И после, може би, ще четем дебели, бомбастични новини, например:\r\n- Че Иво Прокопиев, все още почетен консул на Канада в България, бизнесмен, медиен магнат и сив кардинал в политиката, заявява по телевизора, че легитимно избраният главен прокурор на България Сотир Цацаров, с обвинението по КТБ преследвал американските поклонници…\r\n- Че Живко Мартинов, обвиняем, но все още депутат от ГЕРБ, бил наклеветен от длъжник, че му прибирал суджуците, за да си ги хапва Бойко Борисов…\r\n- Че на Манол Генов, обвиняем, но все още депутат от БСП и на сън не му е хрумвало да  купува гласове…\r\n- Че Веселин Марешки, обвиняем, но и все още заместник-председателят на 44-тото НС, никога не бил изнудвал аптекари, а срещу него имало заговор да му вземат бизнеса с горива. Обаче няма да пише как така Марешки си позволи да разиграва прокуратурата, като не съобщава кой го е заплашвал и кой се кани да му вземе бензиностанциите.\r\nДнешната страница на историята ще бъде обилно обляна и с крокодилски сълзи за момчето Кристиян от Триград. Сълзи ще се леят и за многото момчета и момичета, баби и дядовци - ежедневно бити, изнасилвани и убивани от цигани, наркомани, пияници. Ще подсмърчаме и за каскадите от катастрофи и смърт по пътищата. Ще се чудим крал ли е или не пари от НДК Боршош и под чие политическо чадърче е. Ще се радваме, че героичният Пешко от Козлодуй е уволнен от министъра на енергетиката Теменужка Петкова. И никъде няма да видим оглушителния въпрос: Кой е виновен? И никъде няма да видим оглушителния отговор: Нямаме национални ценности и за това, и семейството, и училището, и политиците, и МВР, и прокуратурата са безсилни. А съдът си съди както му платят обвиняемите богаташи. И „големите“ телевизии и капиталци са лапачи на американски грантове и слугинстват на олигарсите. Докога, политици, България ще вегетира без Национална доктрина? Докато няма правила ще царува разпадът под диригентската палка на Сорос. И платените хейтъри ще танцуват „умни и красиви“по протести. Но не се знае до кога… \r\nАз съм Илиана Беновска и питам.\"\r\n\"Кой внуши на българското общество, че има релевантност между целите на Сорос и американската политика\", попита Йордан Цонев. „Ние сме свободно общество. Всеки има право да създава неправителствени организации и да преследва определени цели. Но това мнение не е еднозначно с американската официална политика“, допълни Цонев. Той не подкрепя разбирането, че който политик или бизнесмен е против Сорос, е против НАТО, ЕС и евроатлантическата ни ориентация. Йордан Цонев заяви, че е против внушаваните ценности от соросоидската мрежа за влияние. Цонев каза, че от първия си ден като политик е работил за приемането ни в ЕС, НАТО. \r\n„Не сте си написали домашното политиците. Политиците се страхувате да формулирате норми. Инициирайте национална доктрина“, отвърна водещата Беновска. \r\n\"Човекът, който говори от години наред за национална доктрина, е Ахмед Доган, но гласът му остава като глас в пустиня\", посочи Йордан Цонев. \"След приемането ни в ЕС и НАТО нямаме цел като държава. Ахмед Доган разбира, че нация, която няма национална доктрина, цели, идвал, консенсус, се лута и губи посока и време. Но другите не го разбират\", каза още той. \r\nПо случая с делото \"КТБ\" Цонев каза: \"Обвиняеми по КТБ са собственикът, управителното тяло и органи на партията. Ако 100 души, финансирани от Сорос, могат да убедят държавата, че няма престъпление по КТБ, жалко за тази държава\". Йордан Цонев каза още, че не е имал средства в КТБ, нито кредити. \"Един банкер разполага максимум с 10% от парите, който той управлява, другите 90% от парите в банката са на хората, затова законът защитава вложителите. Прокуратурата обвинява този, който е имал правото да се разпореди с парите на другите, но не е опазил парите на вложителите, а е злоупотребил с тях. Отговорността не може да бъде снета от банкера Цветан Василев и да бъде прехвърлена на друг\", добави той. Цонев заяви, че не вярва съдиите да са подвластни на председателя на шефа на ВКС Лозан Панов или друг.", "date": "2017-07-23", "title": "Йордан Цонев: Ако 100 души, финансирани от Сорос, могат да убедят държавата, че няма престъпление по КТБ, жалко за тази държава"}
{"url": "http://www.focus-news.net/news/2017/07/23/2418639/nimh-zhalt-kod-za-visoki-temperaturi-e-v-sila-za-24-oblasti-na-stranata-za-24-yuli.html", "text": "Жълт код за високи температури е в сила за 24 области на страната, сочи справка на сайта на Националния институт по метеорология и хидрология (НИМХ) към БАН. Кодът е в сила за областите: Благоевград, Кюстендил, Перник, София град, София област, Видин, Монтана, Враца, Плевен, Ловеч, Велико Търново, Габрово, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив, Пазарджик и Кърджали.\r\nВ тези области ще бъде горещо, с температури между 35° и 38°.\r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017-07-23", "title": "НИМХ: Жълт код за високи температури е в сила за 24 области на страната за 24 юли"}
{"url": "http://www.focus-news.net/news/2017/07/23/2418640/reuters-siriyskite-voenni-samoleti-sa-izvarshili-vazdushni-udari-v-iztochna-guta.html", "text": "В неделя военни самолети на сирийското правителство за извършили няколко въздушни удари в Източна Гута, ден след като беше обявено примирие в района, съобщиха от Сирийската обсерватория за правата на човека, предава Reuters. \r\nВ събота от  обсерваторията уточниха, че прекратяването на огъня се спазва, като има само изолирани инциденти. \r\nВ неделя са били извършени шест въздушни удара срещу населените места Дума и Аин Терма.   Мария Динкова", "date": "2017-07-23", "title": "Reuters: Сирийските военни самолети са извършили въздушни удари в Източна Гута"}
{"url": "http://www.focus-news.net/news/2017/07/23/2418642/temenuzhka-lyubenova-obsnv-blagoevgrad-upotrebata-na-narkotitsi-lazhe-nashata-psihika-che-nyamame-problem-i-vsichko-e-nared-s-organizma-ni.html", "text": "Употребата на наркотици лъже нашата психика, че нямаме проблем и всичко е наред с организма ни. Това каза за Радио „Фокус“ - Пирин д-р Теменужка Любенова, председател на Общинския съвет по наркотичните вещества в Благоевград. По думите ѝ наркотиците приспиват онази част от мозъка на човека, която отговаря за живота и здравето. Д-р Любенова обясни, че след употреба на наркотици човек губи чувството си за умора, а всъщност тя съществува. „В един и същи момент човек смята, че не се уморява и продължава да натоварва организма си, неговият организъм обаче се уморява. В същото това време има много голяма загуба на течности от тялото, но човекът няма желание за прием на такива, поради това може да се стигне дори и до отказ на работата на бъбреците, до хемодиализа, а дори и до смърт“, отбеляза тя. Д-р Теменужка Любенова коментира, че при употреба на наркотици може да има ускорен пулс, повишено кръвно налягане, висока температура, загуба на апетит, повишена активност на нервната система, а непреодолимото желание за общуване обикновено се приема като нещо, което е добро и позитивно, но в същото време то е проява на промяна в психиката на човека.\r\nНатали СТЕФАНОВА", "date": "2017-07-23", "title": "Теменужка Любенова, ОбСНВ - Благоевград: Употребата на наркотици лъже нашата психика, че нямаме проблем и всичко е наред с организма ни"}
{"url": "http://www.focus-news.net/news/2017/07/23/2418630/ivan-geshev-podsadimite-za-ktb-tselyat-obshtestvoto-da-zabravi-i-da-si-harchat-na-spokoystvie-prisvoenite-pari.html", "text": "Подсъдимите за КТБ целят обществото да забрави и да си харчат на спокойствие присвоените пари. Това каза ръководителят на Специализираната прокуратура Иван Гешев в разговор с Илиана Беновска по темата „Престъпността и Законността, глупако!\" в седмичното обзорно политическо предаване ,,Беновска пита” по ,,Канал 3” и ,,Радио К2”, съобщиха от екипа на предаването.\r\nПо въпросите скрил ли се е Гешев след пресконференцията за делото КТБ и отделени ли са доказателства от делото, в разговора с Ясен Тодоров извънредно бе включен Иван Гешев по телефона да коментира случилото се на пресконференцията за КТБ и след нея. Беновска го попита защо се е скрил след това – има ли нещо, което го смущава в нападките от засегнатите страни и конкретно адвокатурата на Василев. Гешев отрече да се е скривал, а е ограничил коментарите за КТБ, защото думата в момента е на българския съд. Той ще продължава да опровергава неистините, но няма да спори с адвокатите на обвиняемия Василев, като поясни, че Ботев не е негов адвокат по делото, както се представя, а защитава една от счетоводителките. Ръководителят на СП подчерта, че мястото за спор е в съда, а не в медийните студия. Определи адвокатите като професионалисти и изключва като възможност те да лъжат, но въпреки това се коментира, че СП е отделила материали от делото. Беновска попита дали това е вярно и премахнати ли са факти и доказателства за много замесени лица. Гешев отново повтори, че такива неща се говорят, може би, защото адвокатите на са добре запознати с делото, въпреки десетте месеца, тъй като ако бяха прочели всичко, щяха да разберат, че ако някой лист се отделя, за да се добави към друго престъпление се прави копие и така присъства и в двете или повече дела и няма как нещо такова да бъде скрито. Гешев акцентира върху това, че на адвокатите плащат обвиняемите, а на прокурорите и съдиите – държавата, като защитниците нямат задължението да установяват обективната истина, а само това, което е в интерес на обвиняемите и подсъдимите. Беновска попита дали смята, че са установили обективната истина и част от нея не е прикрита – например Делян Пеевски не фигурира в обвинението. Гешев отговори, че по делото КТБ е събран максималният обем информация, с която не разполага нито една държавна служба, и който желае може да присъства на делото в съда и да си направи изводите. Той подчерта, че Прокуратурата, екипът му и той са били изцяло открити в изказванията си и всички публикувани страници по делото и всеки непредубеден може да си състави мнение кой е прав – „кой е пил водата, кой е ползвал парите присвоени от КТБ – това се разследва в отделени производства – всички доказателства за това, обаче, ги има и в делото КТБ”. Гешев съобщи, че всеки може да слуша откритите съдебни заседания и да поиска достъп от съдията.\r\nВодещата попита колко са отделените производства и кога ще бъдат повдигнати обвинения – Цацаров е споменал, че 1 обвинение е повдигнато и е отделено от делото КТБ. Гешев отговори, че са около 24 досъдебни производства и каза, че от думите на Цацаров е разбрал, че става въпрос за 1 внесен обвинителен акт за данъчни нарушения, но Гешев не наблюдава тези дела, защото не са в СП, а са в СГП и няма как да даде повече информация. Следващият въпрос на Беновска беше какъв ще бъде пътят на Гешев за напред от гледна точка отправяните атаки. Гешев каза, че си е избрал професията с ясното съзнание и си е калкулирал проблемите идващи с делото КТБ – „това е един уникален случай и трябва да работим в полза на обществото”. \r\nБеновска спомена, че наблюдава посегателство върху правото ни да бъдем осведомени, опити за манипулация на фактите от страна на медии, гравитиращи около подсъдимите, и попита как ще се справят СП с това. Гешев отговори, че битката предстои в СП, но освен юридическа битка има и битка за умовете на хората – „целта на обвиняемите и защитата е да убеди обществото, че някой друг е виновен за рухването на КТБ, делото на продължи петилетки и хората да забравят – тоест да си решат основния наказателен проблем КТБ и на спокойствие да си харчат присвоените от вложители пари”. Гешев подчерта, че единственото решение е да има публичност в съдебните заседания, където ще бъде изложена цялата информация включително и отделената информация, приложена и към други дела. \r\nТака завърши разговорът между Иван Гешев и Илиана Беновска в седмичното политическо предаване „Беновска пита” по „Канал 3” и „Радио К2” на 23 юли 2017 година.", "date": "2017-07-23", "title": "Иван Гешев: Подсъдимите за КТБ целят обществото да забрави и да си харчат на спокойствие присвоените пари"}
{"url": "http://www.focus-news.net/news/2017/07/23/2418644/veliko-tarnovo-blizo-1-200-lv-sabra-blagotvoritelen-futbolen-turnir-v-selo-gabrovtsi-nabirasht-sredstva-za-bolno-momiche.html", "text": "Близо 1 200 лв. събра благотворителният футболен турнир, който се проведе във великотърновското село Габровци. Това съобщиха за Радио „Фокус“ – Велико Търново организаторите на събитието. В състезанието се включиха седем отбора, като входната такса за участие беше 10 лв. Парите ще бъдат преведени по сметката на семейството на Йоана Христова, която страда от тежко заболяване повече от година. Освен от сумата от входните такси, дарени ще бъдат и събраните от кетъринга пари. Имаше и специално поставена кутия, в която посетителите също оставяха малки суми. Освен десетките жители, мачовете от турнира гледаха и председателят на ОбС – Велико Търново Венцислав Спирдонов, заедно с местни парламентаристи и служители на администрацията.\r\nЛуиза ТРАНЧЕВА", "date": "2017-07-23", "title": "Велико Търново: Близо 1 200 лв. събра благотворителен футболен турнир в село Габровци, набиращ средства за болно момиче"}
{"url": "http://www.focus-news.net/news/2017/07/23/2418643/predstoyashti-mezhdunarodni-sabitiya-za-24-yuli-agentsiya-fokus.html", "text": "***  Лидерите на Украйна, Германия, Русия и франция ще проведат телефонен разговор, за да обсъдят кризата в Украйна. \r\n*** Френският министър на външните работи Жан-Ив Ле Дриан ще се срещне с италианския си колега Анджелино Алфано. \r\n***  Министърът на енергетиката на Русия и президента на ОПЕК ще дадат пресконференция. \r\n***  Руският министър на външните работи Сергей Лавров ще се срещне с вицепрезидента на Ирак Нури ал Малики. \r\n***  Върховният представител на Европейския съюз по въпросите за външните работи и политиката на  сигурност Федерика Могерини ще се срещне с египетския външен министър Самех Шукри.\r\n***  Турският президент Реджеп Тайип Ердоган ще посети Катар. \r\n***", "date": "2017-07-23", "title": "Предстоящи международни събития за 24 юли /Агенция „Фокус“/:"}
{"url": "http://www.focus-news.net/news/2017/07/23/2418633/galina-stoyanova-kato-kmet-na-gerb-chlenuvam-v-nd-rusofili-za-da-se-podobryat-balgaro-ruskite-otnosheniya.html", "text": "Като кмет на ГЕРБ членувам в НД „Русофили”, за да се подобрят българо-руските отношения. Това каза Галина Стоянова, кмет на Казанлък, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nСтоянова коментира актуални политически теми:Какви инициативи организират с НД „Русофили” в Казанлък?\r\n„Вие правите съборите на „Копринка” всяка година, друго какво правите съвместно? Какво Ви обединява с „Русофилите”?”, попита водещата Илиана Беновска. Галина Стоянова отговори, че регионалната организация на „Русофили” в Казанлък се състои от хора, които са членове на различни партии, бивши народни представители от БСП. „Ние заедно, и аз, като член на ГЕРБ, правим много проекти!”, обясни кметът на Казанлък. Един от първите проекти съвместно с НД „Русофили” е създаването на един много хубав паметник на ген. Скобелев в Казанлък и оформянето на едно цяло площадно пространство. Предстоят и хубави проекти, свързани с експонирането на руските художници.\r\nМоже ли да си позволя един леко ироничен въпрос? тази експозиция на руски художници, с удоволствие бих я гледала и мисля, че си струва, досещам се кого ще изложите, но защо не я направите на връх „Бузлуджа” в паметника, който БСП иска да вземе, би било знаково?”, попита водещата Илиана Беновска. „„Бузлуджа” е сиротно място!”, отговори Галина Стоянова. Тя продължи, че има много желаещи за „Бузлуджа”, но все още никой не е направил нищо, за да не осиротява мястото. Идеята на водещата, според кмета на Казанлък, обаче е добра.Разменените подаръци: \r\nГалина Стоянова подари на водещата книга за траките с думите: „Вие познавате Казанлък като град на розите, но предстоят празниците на тракийската култура в края на август, така че опознайте Казанлък и като долината на траките, не само на розите!”. \r\nВодещата Илиана Беновска подари на своя гост здрава българска ябълка и клубната тениска и попита каква съвместна инициатива могат да направят заедно. Кметът на Казанлък отговори, че следващата година освен със 140 години от Освобождението на България е белязана и от 100 години лютиерство в Казанлък. „Това е много интересна тема, за която можем да направим чудесен проект!”, завърши Галина Стоянов разговора си с Илиана Беновска в предаването „Беновска пита” по „Канал 3“ и „Радио К2.", "date": "2017-07-23", "title": "Галина Стоянова: Като кмет на ГЕРБ членувам в НД „Русофили”, за да се подобрят българо-руските отношения"}
{"url": "http://www.focus-news.net/news/2017/07/23/2418641/nikolay-malinov-sey-razumnoto-to-e-vechno-vazhi-za-balgaro-ruskite-otnosheniya.html", "text": "Сей разумното, то е вечно важи за българо-руските отношения. Това каза Николай Малинов, председател на \"Национално Движение Русофили\" в предаването „Беновска пита“ по Радио К2 и Канал 3, съобщиха от екипа на предаването.\r\nНиколай Малинов коментира преизбирането си за председател на „Национално Движение Русофили“. \r\nМалинов бе преизбран за председател на Национална движение „Русофили\" на заседанието на Общото събрание на движението, което се проведе в парк-хотел „Москва\" в столицата и бе свикано именно от него с искане за вот на доверие. Той го заслужи и с голямо болшинство Общото събрание остави Николай Малинов на председателския пост. Членската маса на организацията е над 35 000 души. Има 226 структури. На събитието на язовир „Копринка“ участват над 15 000 – 20 000 души, над 300 студенти се организират всяка година за Русия, 15 000 души се записват, за да изучават руския език. Всеки дава това, което може – един дава безплатния си труд, за да прави паметници, друг дава възможностите си, за да прави конкурси и фестивали. Нямаме претенции да обхванем 7 милиона българи, посочи Николай Малинов. Той подари на водещата книгата „Симетрия на времето“ с пожелание: „Сей разумното, то е вечно“.", "date": "2017-07-23", "title": "Николай Малинов: Сей разумното, то е вечно важи за българо-руските отношения"}
{"url": "http://www.focus-news.net/news/2017/07/23/2418638/sergey-gavrilov-nadyavam-se-da-padnat-evropeyskite-sanktsii-za-se-varnat-zdravite-balgarski-yabalki-v-rusiya.html", "text": "Надявам се да паднат европейските санкции, за се върнат здравите, български ябълки в Русия. Това каза Сергей Гаврилов, руски депутат и председател на комисията по гражданско общество в предаването „Беновска пита“ по Радио К2 и Канал 3, съобщиха от екипа на предаването.\r\nДейността на Николай Малинов и на „Национално Движение Русофили“ е стратегическа за нас, заяви Сергей Гаврилов. Отношенията между държавите ни се намират в криза, но отношенията между народите ни са хубави. Инвестициите на руските граждани България са над 5 млрд. евро. 17 % за първите три месеца е ръстът на товарообмена, въпреки санкциите. За да възстановим традиционните добри отношения между България и Русия е нужно гражданското общество. Няма по-близки и братски народи от българския и руския. Ние искаме да създадем добър фундамент за възстановяване на нашите междудържавни отношения. \r\nНашето икономическо сътрудничество, военно сътрудничество в момента е зависимо от външни фактори. Целият Сенат и Конгрес на САЩ не са в състояние да огорчат отношенията между народите ни. Ние приветстваме това, че българският политически елит става по-самостоятелен. \r\nБюрократите в медиите в Русия са повече отколкото в България, но по-малко отколкото в Брюксел, отговори Сергей Гаврилов. Не политическите партии, а неправителствени организации като „Русофили“ се занимават с голям спектър дейности, обединявайки левите и десните. \r\nБеновска по традиция подари здрава, българска ябълка на госта си. Той си спомни, че българските ябълки са били най-хубавите в Русия и се надява да отпаднат европейските санкции, за да се върнат българските ябълки в Русия.", "date": "2017-07-23", "title": "Сергей Гаврилов: Надявам се да паднат европейските санкции, за се върнат здравите, български ябълки в Русия"}
{"url": "http://www.focus-news.net/news/2017/07/23/2418647/afp-pri-intsident-v-izraelskoto-posolstvo-v-yordaniya-edin-chovek-e-zaginal-a-drug-e-ranen.html", "text": "Един йордански гражданин е загинал, а израелтянин е ранен при инцидент в израелското посолство в Аман, предава AFP.\r\n„Йордански мъж бе убит, а един израелтянин е ранен и в сериозно състояние, след инцидент в израелското посолство“, в Аман, заяви източник от силите за сигурност, който пожела да запази анонимност. Все още не е ясно каква е причината за инцидента, както и дали има други пострадали.  Симеон Миланов", "date": "2017-07-23", "title": "AFP: При инцидент в израелското посолство в Йордания един човек е загинал, а друг е ранен"}
{"url": "http://www.focus-news.net/news/2017/07/23/2418648/pazardzhik-muzeyat-s-avtomobilite-na-sotsializma-v-peshtera-e-edna-ot-predpochitanite-turisticheski-destinatsii-v-regiona.html", "text": "Музеят с автомобилите на социализма в Пещера е една от предпочитаните туристически дестинации през летните месеци в региона, показа репортерска проверка на Радио „Фокус“ – Пазарджик. Експозицията предлага на вниманието на посетителите 23 емблематични за социализма возила, като най-впечатляващият модел е култовата 40-годишна „Чайка“, оборудвана с климатик и ел. стъкла. Освен автомобилите, всеки посетител ще може да усети цялостно духа на периода до 1989 г. В музея са показани старите телевизори, радиа, предмети от бита и табели със социалистически лозунги. Посланието, което посреща посетителите, е „Добре дошли в детството“. Музеят работи всеки ден от 10.00 до 18.00 часа. Експозицията отвори врати на 9 септември 2016 г.\r\nАлбена ЖИЛЕКОВА", "date": "2017-07-23", "title": "Пазарджик: Музеят с автомобилите на социализма в Пещера е една от предпочитаните туристически дестинации в региона"}
{"url": "http://www.focus-news.net/news/2017/07/23/2418646/75-godini-ot-razstrela-na-nikola-vaptsarov-obzor.html", "text": "Навършиха се 75 години от разстрела на Никола Вапцаров. По време на възпоменателната церемония в памет на поета, състояла се на Мемориал „Гарнизонно стрелбище“ в София, вицепрезидентът Илияна Йотова каза, че Вапцаровата вяра в живота е преборила смъртта. По думите му предаването на тази вяра ще продължи и през следващите поколения. Йотова коментира, че талантът на Вапцаров не може да бъде победен от оръжие. Тя допълни, че Никола Вапцаров е поет, превеждан на толкова много езици, че днес трудно можем да преброим страните, в които неговите песни се четат. Според нея Вапцаров в малка книга искрено е написал истината за човешкия живот, за любовта към родината, за по-доброто бъдеще и то не само за един народ, а за цялото човечество.\r\nПредседателят на БСП Корнелия Нинова също присъства на церемонията. В официалния си профил в социалната мрежа, Нинова написа: „Днес, заедно с наследниците му, уважихме един голям българин, който произнасяше с благоговение четири свети думи: Родина, вера, хлеб и любов“.\r\nВаня Добрева, заместник-председател на БСП – София, посочи, че екзекуцията на Вапцаров полага началото на неговото безсмъртие като творец, социален революционер и крупен европейски антифашист. По думите ѝ Вапцаров е поредната жертва на българската реакция след Гео Милев, Христо Ясенов, Сергей Румянцев, Йосиф Хербст и Георги Шейтанов. \r\nВ Благоевград също се проведе ритуал по полагане на цветя пред барелефа на Вапцаров, намиращ се на сградата на Драматичен театър – Благоевград, който носи името на великия български поет. Церемонията започна с химна на Република България, след което актьорът Николай Кимчев рецитира стихове на Вапцаров. На събитието присъстваха представители на Община Благоевград, директорът на ДТ „Никола Вапцаров“ Петър Кьосев, историкът Снежана Захариева, проф. д-р Георги Апостолов, заместник-ректор по научно-изследователската дейност и докторантското обучение, политически предстaвители, общественици и граждани.\r\nС полагане на венци пред паметника на Вапцаров в Банско беше отбелязана годишнината от разстрела на поета. Кметът Георги Икономов, заместник-кметовете Асен Кирицов и Ивайло Ръхов, общински съветници, представители на местни обществени организации и граждани се поклониха пред лика му.\r\nСветла Барякова, директор на Музеен комплекс – Банско, определи Вапцаров като най-правдивия и най-искрен български поет, оставил след себе си гениално творчество. По думите й, Вапцаров е един от най-обичаните синове на Банско и банскалии не само се гордеят с него, а откровено го обичат, защото освен поет той е бил истински човек. Вапцаров винаги е бил отворен към неволите и несгодите на другите и винаги е бил готов да застане на вярната страна, на страната на правдата. Барякова заяви, че банскалии помнят по този начин Вапцаров и той винаги ще остане такъв в техните сърца.", "date": "2017-07-23", "title": "75 години от разстрела на Никола Вапцаров (ОБЗОР)"}
{"url": "http://www.focus-news.net/news/2017/07/23/2418653/press-tv-pri-vzriv-v-idlib-zaginaha-11-dushi.html", "text": "Поне 11 души загинаха при голяма експлозия в Идлиб, предава иранският телевизионен канал  Press TV. Експлозията е предизвикана от детонирането  на кола пълна с експлозиви в северозападния сирийски град, който в момента е под контрола на джихадисти. Смята се, че цел на взрива са били членовете на групировката „Джабхат Фатех ал Шам Такфири“, които по-рано бяха известни като „Джабхат ал Нусра“.\r\nТова се случи няколко часа след като групировката „Такфири“ успя да изтласка съперничещата организация „Ахрар ал Шам“ от Идлиб.\r\nСпоред местни източници при експлозията са загинали 11 души, а 34 са ранени.\r\nСред загиналите има и дете. Симеон Миланов", "date": "2017-07-23", "title": "Press TV: При взрив в Идлиб загинаха 11 души"}
{"url": "http://www.focus-news.net/news/2017/07/23/2418650/the-independent-leybaristkata-partiya-bi-izkarala-velikobritaniya-ot-edinniya-evropeyski-pazar.html", "text": "Едно евентуално правителство на лейбъристите би извело Великобритания от единния европейски пазар, предава The Independent.\r\nЛейбъристкият лидер Джереми Корбин потвърди това, заявявайки, че участието в единния пазар е свързано и с членството в Европейския съюз.  Той добави, че ако е на власт, партията му би потърсила опция за търговия с европейските нации, без мита и такси.\r\n„Единният пазар е зависим от членството в ЕС. Това, което казваме от началото е, че искаме безмитен търговски достъп до европейския пазар, както и партньорство с Европа в бъдеще“, заяви Корбин.  Симеон Миланов", "date": "2017-07-23", "title": "The Independent: Лейбъристката партия би изкарала Великобритания от единния европейски пазар"}
{"url": "http://www.focus-news.net/news/2017/07/23/2418649/reuters-turskata-politsiya-zadarzha-61-demonstranti-v-ankara.html", "text": "Турската полиция задържа 61 демонстранти в Анкара, предава Reuters .\r\nДемонстрантите са протестирали срещу арестуването на двама учители.\r\nТурските сили за сигурност използваха лютив спрей и водно оръжие, за да разпръснат протестиращите, които се бяха събрали на площад Къзълай в централната част на Анкара.\r\nНякои от демонстрантите бяха отведени и арестувани от полицията. \r\nТова се случи след като професорът по литература Нурие Гюлмен и учителят Семих Озакджа обявиха гладна стачка, което доведе до арестуването им от турските власти. Симеон Миланов", "date": "2017-07-23", "title": "Reuters: Турската полиция задържа 61 демонстранти в Анкара"}
{"url": "http://www.focus-news.net/news/2017/07/23/2418651/mladen-marinov-tryabva-da-se-razviva-agenturna-mrezha-kato-nachin-za-protivodeystvie-na-prestapnostta.html", "text": "Трябва да се развива агентурна мрежа като начин за противодействие на престъпността. Това каза главният секретар на МВР Младен Маринов в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\nПо отношение на престъпността Маринов каза: „Въпросите за законността и престъпността си ги задавам постоянно, тъй като не само сутрин мисля по тези проблеми, а мога да кажа денонощно, тъй като обстановката е такава, че денонощно ми се налага да координирам и да обезпечавам действия свързани с противодействие на престъпността\".\r\nНа въпрос на Илиана Беновска докога няма да чуваме оглушителния въпрос „Кой е виновен?“ главния секретар на МВР коментира: „Този въпрос може да бъде разгледан в няколко аспекта. Що се касае към конкретно извършено престъпление – въпросът „Кой е виновен?“, знаете, се решава в съда, но въпросът „Кой е виновен?“, можем да зададем и да го мислим в по-широк аспект - „Кой е виновен, за да се случват всичките тези неща?“ и дали има конкретен виновник, или това са комплекс от причини, за които всички ние като общество и като правозащитни органи имаме пропуски и вина да се получават тези неща“. \r\nПо темата за войната по пътищата Младен Маринов заяви, че там всичко е в ръцете на водачите и всичко зависи от това дали ще спазят законите, или не: „Всичките ПТП-та се случват, когато някой не спазва закона и не взема предвид заобикалящата го среда“.\r\n„Кой дава на водачите книжки, свидетелства за управление, които не са заслужили със знание и можене?“, попита Илиана Беновска. Младен Маринов заяви: „Това, че на изпита са били съсредоточени и са знаели темите и са взели изпита, не означава, че в последствие небрежно няма да пропуснат да изпълнят това, което повелява закона, защото практиката показва, че дори на изпита да си взел всичко с отличен, след това, ако пренебрегваш закона- също можеш да сгрешиш“. Относно неграмотните шофьори и тези под въздействието на различни опиати Маринов коментира, че за местата, на които е имало сигнали за такива практики, е имало намеса на органите и работата в тази посока продължава. „Всеки, който си позволи, като длъжностно лице, да даде документ на такъв убиец, защото аз така го наричам човека, който излиза на пътя с мощна кола и не спазва законите, той за мен е убиец - естествено, бива задържан и предаден на съдебната система“, добави още той. \r\n„Трябва да се спазва закона, дори когато се съди човек. Такъв е законът. Нашите правомощия, които имаме по закон, са да съберем достатъчно данни, на база, на които Прокуратурата да има основание да повдигне и да привлече задържаното лице като обвиняем. Естествено в съдебната фаза на процеса експерти, свидетели, полицаи, които са участвали, също могат да бъдат разпитвани, но основната ни задача е да документираме престъпната дейност, така че прокуратурата да има достатъчно основание да повдигне обвинение“, каза Младен Маринов в отговор на въпрос колко са до момента производствата с влезли в сила присъди по случаите с неспазване на законите по пътищата. \r\n„Кои са националните цели и приоритети на това ръководство на МВР и лично Вие като главен секретар - кое поставяте на предно място в евентуалния 4-годишен мандат?“, попита Илиана Беновска. Младен Маринов заяви, че външните заплахи за сигурността на страната ни са: мигрантският поток и събитията в Близкия изток. „Незаконното преминаване през границата е един сериозен проблем, тъй като през такива канали освен хора, които бягат от война могат да преминат и хора, които са членове на терористични организации. Затова, това е един приоритет, който ще преследваме и ще развиваме системата за сигурност с цел противодействие. Първите стъпки бяха изграждането на инженеро-техническото съоръжение, което даде възможност за оптимизиране на физическото присъствие на полицаи по границата. Предстои това съоръжение да бъде оборудвано с технически средства, които да повишат неговата ефективност“, добави той, като припомни, че в случая отношенията между България и Турция са много важни и това е работа на политиците, но МВР са длъжни да осигурят сигурността на границата. \r\nНа въпрос защо и служители от системата на МВР са замесени в транспортирането на мигранти, главният секретар на МВР заяви, че за съжаление има такива случаи, но те биват разобличавани и задържани. По думите му има служители на МВР, които се подават на натиска по различни причини - една, от които е финансова, но основната причина е „липсата на морални устои“.\r\nНа въпрос дали в МВР имат агентурна мрежа и дали смятат да наблегнат на изграждането на това, което е било разрушено по време на демократичните промени Младен Маринов заяви: „Обществените отношения наистина са сериозно променени, ако ги сравняваме с държавата, която е съществувала преди 1989 г. Въпреки това, развитието на агентурна мрежа е една основна част от противодействието на престъпността и много важна част, защото без такава мрежа, образно казано, полицията е сляпа.“ \r\nОтносно това доколко тази агентурна мрежа прелива между ДАНС и МВР, главният секретар на МВР заяви, че „това са различен вид агенти и различен вид сътрудници, които имат различна роля в подпомагането на противопоставянето на престъпността“ и затова хората не трябва да ги бъркат. „Полицията работи с една категория агенти, а службата за сигурност работи с друга категория агенти“, добави той.\r\n„Достатъчно ли са подготвени агентите ни и достатъчно ли са ефективни, за да бъдат наистина под прикритие и да вършат работа?“, попита Илиана Беновска. Младен Маринов поясни, че има агенти, които не са служители на МВР, но са привлечени да помагат при разкриването на тежки престъпления и престъпна дейност. „Има служители, които са т.нар. „под прикритие“, които са служители на МВР, но работят в среда, в която имат възможност да разузнават. Дали са достатъчни? Знаете, че това чувство за достатъчност е различно при различните случаи. Смятам, че трябва да се развива тази стратегия и този начин за противодействие на престъпността, но към момента разполагаме с достатъчно сътрудници, от които да се информираме за нещата, които се развиват“, допълни Маринов. \r\nНа въпрос дали българските агенти получават заплати колкото тези на служителите в системата на МВР Маринов заяви: „Това е тема, която не бива да обсъждаме. Хубавото е, че в системата на МВР все пак останаха да работят хора, за които заплащането не е основният мотив да бъдат в нея. Въпреки че, в днешни дни заплащането е изключително важно, тъй като живеем в общество, в което това дава една сигурност на работещите. Когато техните семейства са осигурени, те ще бъдат по-ефективни в работата.“ \r\nТой поясни, че ако единственият мотив на полицаите, за да работят в тази система, са заплатите- „най-вероятно нямаше да имаме толкова полицаи“. „Хората работят с надежда. Естествено заплащането не е равно на това, което те дават като продукт за обществото и това, че те рискуват ежедневно живота си, времето за семейството, времето за себе си, но пак казвам - тези хора, които работят имат и друг морален мотив да останат в системата на МВР“, добави Младен Маринов. \r\n„Трудно е човек, който не е в системата и не е работил с полицаи да разбере как мислят полицаите. Аз съм работил с колеги и оперативни, и от охранителна полиция, които по конкретен случай дават всичко от себе си и не ги интересува, че полагат извънреден труд, че няма да се приберат вкъщи. Просто случаят така ги дърпа, че те горят в него“, добави Младен Маринов. Именно затова според него исканията за увеличаване на заплатите на служителите в системата на МВР са справедливи, но това трябва да се съобрази и с възможностите на бюджета и на държавата: „Трябва да продължи диалога в рамките на закона и да се търси решаване на проблема. Заплащането в МВР трябва да е по-добро и по-мотивиращо, за да привличаме млади хора в системата на МВР. Воля има на всички нива, но въпросът е да се намери начина кога и как да стане“.\r\nПо темата „Как да спрем конвенционалната престъпност?“ Младен Маринов каза: „Освен за статистика, говорим и за усещане на сигурност в гражданите, а то именно се формира от това, което те лично, като жертви на престъпление, изпитват и това, което ежедневно им се поднася в информационното пространство и им се представя като обща картина“. По отношение на битовата престъпност той заяви, че причините за нея са бедността, безработицата и ниската образованост. \r\n„Хората наистина очакват полицая да е навсякъде, полицая да свърши всичко, но когато се касае за тяхно нарушение на закона, те смятат, че това няма да важи за тях. По тази причина полицаите от една страна ги гледаме като спасители, като хора, които помагат на обществото, а като минем в другата роля - ги гледаме като хора които наказват и които са лоши. Много е трудно да изведем един светъл образ на полицая, тъй като основната му дейност все пак е да противодейства на правонарушения и престъпления“, заяви главният секретар на МВР и добави, че полицаите са длъжни да осигурят сигурност. По думите му всяка престъпна дейност има своята специфика. Относно телефонните измами подчерта, че най-важното е хората да бъдат информирани.\r\nМладен Маринов подчерта, че битовата престъпност в малките населени места е често явление не само в България. „Свободата, която беше дадена на гражданите, т. нар. демокрация, много хора я разбраха неправилно и не разбраха, че демокрацията преди всичко е законност и правата на всеки един от нас и от тях свършва там, където започват правата на другия. Тези неща много често се бъркат и всеки смята, че на него закона му дава право, но по отношение на другите има само задължения“, добави той.\r\nЗа своя мечта, като главен секретар на МВР, Младен Маринов определи, че за него като професионален ръководител е важно да даде спокойствие и възможност на службите да си вършат работата, без да ги ограничава, а единствено да осигурява координация и добра комуникация в сектора. „Длъжността на главен секретар е там, където започва пресечката между професионализма и политиката. Аз, оставайки в професионалната част, трябва да балансирам натиска от политическата страна“, добави той. Като друг важен приоритет за в бъдеще той определи превенцията и работата с подрастващите. \r\nМладен Маринов подари на предаването „Беновска пита“ цикъла „Епопея на забравените“ на Иван Вазов. От своя страна Беновска му подари книгата с интервю на Ахмед Доган от 1992г., както и здрава българска ябълка.\r\nГлавният секретар на МВР получи и клубната тениска на предаването с въпрос: „Защо не успяваме да овладяваме престъпността?“, на което Маринов отговори, че от МВР овладяват престъпността и това, което е предотвратено, няма как да стигне до хората: „Някой, някъде си е свършил работата, без да парадира за това“.\r\nТака завърши разговорът между Младен Маринов, главен секретар на МВР, и Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“.", "date": "2017-07-23", "title": "Младен Маринов: Трябва да се развива агентурна мрежа като начин за противодействие на престъпността"}
{"url": "http://www.focus-news.net/news/2017/07/23/2418645/veselin-mareshki-ako-kazha-koi-iskat-da-mi-otnemat-biznesa-s-gorivata-shte-priklyucha-v-hotel-do-pravets.html", "text": "Ако кажа кои искат да ми отнемат бизнеса с горивата, ще приключа в хотел до Правец. Това каза зам.-председателят на НС Веселин Марешки в разговор с Илиана Беновска по темата „Политиката, Престъпността и Законността, глупако!\" в седмичното обзорно политическо предаване ,,Беновска пита” по ,,Канал 3” и ,,Радио К2”, съобщиха от екипа на предаването. Марешки говори по въпросите защо не посочва лицата, които го заплашват, въпреки самосезиралата се Прокуратура, кой е лъжливото овчарче – Цацаров или Марешки и относно рейтингите на Цацаров и Марешки. \r\nБеновска пожела да включат в разговора с Ясен Тодоров - Веселен Марешки, но Тодоров каза, че няма какво да коментира обвиняеми, защото те са в правото си да лъжат. Зам.-председателят на НС се включи по телефона, а Беновска го попита как ще обясни факта подадения от него сигнал към Прокуратурата, че е бил заплашван да му бъде взет бизнеса с горивата, а когато е бил повикан за показания е отказал да посочи лица. Марешки определи това като брутална лъжа и е учуден, че Беновска го казва, защото никога не е сезирал Прокуратурата за подобно нещо, а тя се е самосезирала. Беновска се коригира и каза, че наистина се е самосезирала, но е било по факти, които Марешки е изложил в медиите. Той обясни, че прокурорите нямат право да лъжат и когато се произнасят лъжи, трябва да се носи отговорност, защото Цацаров в ефир е казал, че „някакви хора са му уредили ЦУМ-гейт, обаче, не каза кои са тези хора и няма никаква гражданска доблест”. Беновска го контрира и каза, че не се изказва в собствена телевизия, за да прави опит за манипулация, и го помоли да отговори дали се подиграва с Прокуратурата и следствието с нежеланието си да съобщи нито едно име на „заплашващите”, но пък е спечелил голямо медийно внимание. Марешки отрече да се подиграва, защото в Прокуратурата има много достойни прокурори, но има и „черни овце” – „нямам никакво доверие в прокуратурата и веднага изкарах данните от АЛФА рисърч за края на 2016 година, когато гръмно назначения от хората около Пеевски главен прокурор беше влязъл с много висок рейтинг в Прокуратурата в момента е с рейтинг под 10% и с над 50% неодобрение”. Беновска го попита дали скоро си е поглеждал своя рейтинг. Марешки каза, че е с един от най-високите в държавата и с много по-висок от този на главния прокурор. Беновска акцентира върху това, че Марешки е с десетки пъти по-нисък рейтинг от този, който е имал на президентските избори и ако се приеме, че той върши работата, от която се печелят и антипатии, и симпатии, то по същия начин и главният прокурор печели и губи симпатии. Водещата отново попита защо не съобщава кой го заплашва, това истина ли е, или го използва за самозащита. Марешки отговори, че е истина, но каза, че когато в България има главен прокурор като този в Румъния, тогава ще каже кой го е заплашвал – „няма как, когато крадецът вика „дръжте крадеца”. Беновска обясни на Марешки, че е назад с материала, защото след няколко месеца Лаура Кьовеши скоро ще се раздели с поста си и го посъветва да си опресни информацията по повод професионалното ѝ поведение. Водещата отново призова Марешки смело да каже кой го е заплашвал, както медийно е съобщил, че е заплашван. Зам.-председателят на НС попита Беновска наистина ли мисли, че ще се постави в такава опасност да спомене имената и да попадне в хотел около Правец и „да приключа там”. Той подчерта, че няма да казва нищо на хора, на които няма никакво доверие. Беновска каза, че я е страх за него, защото докато крие имената, заплашителите могат да си свършат работата без никой да знае кои са те. Марешки каза, че Беновска я е страх и за главния прокурор, но Беновска го контрира и отговори, че ако той не каже кой го е заплашвал, ще излезе, че лъже и няма такива заплахи. \r\nПо темите кои партии са се облагодетелствали с пари от КТБ, Марешки да си подаде оставката като зам.-председател на НС, обвиненията за изнудване и рекет и оставка на Главчев Марешки обясни, че мълчанието му означава липса на доверие в тези, които питат. Той подчерта, че стои с името си, но по случая КТБ не е чул нито едно име, защото се говори, че всички политически партии са взимали милиони от КТБ, но се оказва, че само ПП ВОЛЯ и Веселин Марешки не са получавали никакви пари от банката и нямат никакви задължения. Беновска обясни, че ще се окаже, че и други партии и политици не са взимали пари от КТБ и попита Марешки дали няма да си подаде оставката като зам.-председател на НС при наличието на обвинения за изнудване и рекет, защото е неморално и не съответства на неговия висок рейтинг да заема тази позиция преди да е решен проблемът. Марешки отговори, че Беновска не е негов гласоподавател и няма да носи тя отговорност. Водещата от своя страна го попита откъде знае, че не е негов гласоподавател. Марешки обясни, че няма да си подаде оставката, защото когато е избиран за зам.-председател на НС, е имал същото обвинение и няма повод да се отказва. Беновска каза, че това е ново дело и е в различно териториално деление на Прокуратурата. Марешки каза, че старото обвинение е отново за изнудване на „този с пицата, че съм го изнудвал, защото е построил нещо в мой имот, за което ВКС вече се е произнесъл”. Беновска каза, че именно това е основание да си подаде оставката, но Марешки беше категоричен, че няма да го направи, но веднага е поискал оставката на Главчев, защото се е договарял с външни лица да бъде отстранен Марешки, а е било ясно, че нито една от ПП в парламента абсолютно основателно не иска оставката на бизнесмена. Беновска определи Марешки като движещ се във въображаем свят, в който наглася хората, както му харесва, и му препоръча да погледне обективно на нещата и себе си, защото не отива на политик с високи претенции и бизнесмен с много капитали като него да продължава да бъде зам.-председател на НС при положение, че има 2 тежки обвинения. Марешки отговори на това като обясни колко много хора го срещат и му казват, че искат да го видят на много по-висок пост от сега и единствено ВОЛЯ е последователна, а горивата в неговите бензиностанции са по 1.80 лева/литър.\r\nБеновска приключи разговора с Марешки като обясни, че няма да се правят безплатни реклами на бензиностанциите му и му благодари за участието в „Беновска пита” по „Канал 3” и „Радио К2” на 23-ти юли 2017-та година.", "date": "2017-07-23", "title": "Веселин Марешки: Ако кажа кои искат да ми отнемат бизнеса с горивата, ще приключа в хотел до Правец"}
{"url": "http://www.focus-news.net/news/2017/07/23/2418656/reuters-nasilieto-vav-venetsuela-prodalzhava-opozitsiyata-prizova-za-nova-natsionalna-stachka.html", "text": "Венецуелската опозиция призова за нова двудневна стачка срещу президента Николас Мадуро, предава Reuters.\r\nТова се случва след поредния ден на насилствени сблъсъци между демонстранти и властите.\r\nОпозиционната коалиция, която организира 24-часова стачка миналата седмица, в която участваха милиони заяви, че следващото подобно мероприятие ще бъде в сряда и четвъртък.\r\nЗа понеделник и петък се планират масови шествия, чиято цел ще е да се принуди президента Мадуро да отмени насрочените за 30 юли спорни избори за нов конгрес. Симеон Миланов", "date": "2017-07-23", "title": "Reuters: Насилието във Венецуела продължава, опозицията призова за нова национална стачка"}
{"url": "http://www.focus-news.net/news/2017/07/23/2418652/blagoevgrad-proliven-dazhd-vali-v-grada.html", "text": "Проливен дъжд вали в Благоевград, предаде репортер на Радио \"Фокус\" - Пирин. Минути след 21.00 часа в областния център се разрази силна буря с интензивни превалявания и гръмотевици. За кратко имаше й градушка с големината на грахово зърно. Пътните настилки са мокри и хлъзгави. \r\nЛивия НИНОВА", "date": "2017-07-23", "title": "Благоевград: Проливен дъжд вали в града"}
{"url": "http://www.focus-news.net/news/2017/07/23/2418655/razbit-e-kanal-za-trafik-na-chuzhdentsi-shestima-balgari-sa-zadarzhani-obzor.html", "text": "Полицейски действия са предприети в събота в рамките на планирана операция срещу незаконния трафик на мигранти през територията на страната. Акцията на полицейските служители е организирана след сигнал за осъществяването на незаконната дейност и е проведена под наблюдението на Районна прокуратура-Пловдив. Задържани и с повдигнати обвинения са шестима – две жени и четирима мъже, задържани са и 4 автомобила. \r\nНа брифинг директорът на ОДМВР-Пловдив ст. комисар Атанас Илков уточни, че в събота, в района на 132-рия километър на автомагистрала „Тракия“ в посока към София, при разклона за с. Войводиново служители от ОДМВР –Пловдив спрели първоначално три автомобила – „Ауди А8“, „Ауди А3“ и „Мерцедес“, по-късно е спряна и лека кола „Пежо“, с общо деветима български граждани и петима чужденци, по първоначални данни – от сирийски и иракски произход, които трябвало да бъдат транспортирани до София. Илков допълни, че мигрантите са били транспортирани с първите два автомобила, като водещият „Ауди“ е бил оборудван със светлинна и звукова сигнализация и управляван от 51-годишен от София, който до момента не е известен с противозаконна дейност. По думите му полицията работи от около два месеца за разкриването на канала за незаконен трафик. \r\nОт прокуратурата съобщиха, че на шестима от задържаните – четирима мъже и две жени, за една от които / на 37 г. от Хасково/ има данни, че е с водеща роля в схемата за трафик, са повдигнати обвинения за незаконен трафик на чужденци. Наложени са им мерки „задържане за 72 часа“. В хода на операцията задържаните не са оказали съпротива и до момента съдействат на разследващите. Чуждите граждани ще бъдат предадени на Дирекция „Миграция“.", "date": "2017-07-23", "title": "Разбит е канал за трафик на чужденци, шестима българи са задържани (ОБЗОР)"}
{"url": "http://www.focus-news.net/news/2017/07/23/2418672/tass-rusiya-i-sauditska-arabiya-shte-proizvezhdat-oborudvane-za-neftodobiv.html", "text": "Русия и Саудитска Арабия, които са водещите участници в съглашението ОПЕК+, обсъждат сътрудничеството в различни услуги около нефтодобива, включително и производството на оборудване за нефтената индустрия, предава ТАСС. Това заяви руският министър на енергетиката Александър Новак. \r\n„Най-обещаващите области на сътрудничеството ни със саудитските ни партньори, са създаването и внедряването на технология за нефтогазовата промишленост, нефтените услуги и транспорта на въглеводороди, както и съвместната разработка на оборудване за този отрасъл“, каза Александър Новак.\r\nПо-рано саудитският министър на енергетиката Халед ал Фалех заяви, че Русия и кралството обсъждат създаването на фонд, който да бъде специализиран за компании в сферата на енергетиката. Симеон Миланов", "date": "2017-07-23", "title": "ТАСС: Русия и Саудитска Арабия ще произвеждат оборудване за нефтодобив"}
{"url": "http://www.focus-news.net/news/2017/07/23/2418654/yasen-todorov-zavisimi-sadii-a-ne-kvalifitsirani-iskat-parite-na-soros-i-amerika-za-balgariya.html", "text": "Зависими съдии, а не квалифицирани, искат парите на Сорос и Америка за България. Това каза Ясен Тодоров, член на ВСС, в разговор с Илиана Беновска по темата „Политиката, Престъпността, Законността, глупако! в седмичното обзорно политическо предаване ,,Беновска пита” по ,,Канал 3” и ,,Радио К2”, съобщиха от екипа на предаването.„Кариерни бонуси” след изтичане на мандата във ВСС: \r\nРазговорът между Тодоров и Беновска започна с напомняне от Беновска, че октомври месец изтича мандатът на ВСС и има обвинения, че се подготвя закон, който да им носи кариерни бонуси – например право на избор къде да работят впоследствие. Тодоров каза, че това са глупости и той може да си избере от Столичното следствие да отиде в Разград. Той обясни, че предложението за изменение в закона за съдебната власт гласи, че членовете на ВСС се възстановяват на същата или равна по степен длъжност –„за мен това не е огромен кариерен бонус” каза още Тодоров. Гостът поясни, че това представлява изравняване положението на магистратите, които са членове на ВСС, с заместник-министрите. Тодоров спомена, че Христо Иванов е бил много вдъхновен и настроен срещу т.нар. кариерен бонус, но една от неговите заместнички е била съдийка в Разград и е станала по същия начин съдийка в София, следователно няма нищо страшно в това, а напротив – членовете на ВСС заслужават повече – минимум една степен повишение, защото в петте години нямат право да участват в никакви конкурси, а тези хора се ползват с най-високо доверие от колеги и парламента. Тодоров акцентира върху това, че парламентът не е лош – той е израз на народната воля, а членовете на ВСС са избрани от парламентарната квота.    Делото КТБ, адвокатите и техните медийни „защити”; Иван Гешев: \r\nБеновска каза, че едно от най-значимите постижения на прокуратурата в рамките на сегашния ВСС са делата за КТБ. Тодоров каза, че е слушал изказванията на адвокатите на Цветан Василев, познава ги; определи делото като изключително тежко, но дали екипът, който работи по делото си върши работата, ще си проличи в съда. Водещата спомена, че е била на конференция на Иван Гешев, който е дал подробна информация за делото, но след това е имало сериозни нападки от страна на заинтересувани лица и медии. Беновска предложи на госта си да включат Гешев по телефона. Тодоров каза, че няма как да се оплюва прокуратурата, която тя се опитва да си върши работата и да се разкриват престъпления. Гостът каза, че има само добри впечатления от ръководителя на СП – работлив, кадърен, надъхан и като следовател, и като прокурор.   Гешев да не се обяснява по медийните студия; Грантове от Сорос и Америка за България за магистратите \r\n След коментарите на Гешев и Беновска по темата за делото КТБ, Тодоров определи ръководителя на СП като психически устойчив, „той няма да се оплаче, че му развиват болтовете на колелетата на автомобила” и потвърди казаното от Гешев, че арената на противопоставяне между обвинението и защитата ще е в съдебната зала и не е редно Гешев да се обяснява в медийните студия, докато защитата има това право по всякакъв начин. Беновска го контрира с въпроса как е възможно адвокати и обвиняеми да имат право на обяснения в медиите. Тодоров отговори, че такива са правилата и средствата за защита не са изчерпателно изброени и адвокатите се опитват по всякакъв начин да защитават своите клиенти. Това се потвърждава и от Иван Гешев, но неприятното е, по думите на Тодоров, че се настройва общественото мнение, но истината ще се установи от съда. Той е сигурен, че когато тръгне съдебния процес, а и преди това, и съдията ще бъде атакуван, както е атакуван Гешев сега. Беновска каза, че много от „тези с болтовете и гайките” и техните пръвърженици се оплакват активно, но се крият зад чужда легитимност, а не колективната, която цитират Съюза на съдиите или съдиите на ВКС, че в проектозакона за съдебната власт ще им бъде отнета възможността да получават грантове от Сорос, от Америка за България. Ясен Тодоров цитира Христо Иванов, който казва, че тези средства са жизнено важни за обучението на съдиите, но гостът заяви, че разбира се, това не е вярно – „ако искаш да си съдия, прокурор или следовател – ти се обричаш на държавата, получаваш заплата от държавата и си безпристрастен по отношение на участниците в процесите, но когато получаваш пари от сдружението, в което ти участваш,  изпадаш при всички положения в някаква форма на зависимост. Нормално ли е съдия, член на сдружение, финансирано от някаква фондация, да гледа дело, в което една от страните е медиен издател, например, финансиран от същата фондация?”, каза още Тодоров, който не смята, че това е правилно, но се случва и се правят опити да изглежда така, че чрез тези пари се повишава квалификацията на съдиите. Гостът подчерта, че всякакви средства, които магистратите получават извън тяхната държавна заплата, нарушават тяхната независимост и обясни, че държавните пари давани за правосъдие се повишават всяка година и по този начин магистратите имат чувство за сигурност. „Ако искаш да си много богат – отиваш и ставаш адвокат на такъв обвиняем, а ако искаш да работиш за държавата – работиш”, каза още Тодоров. Веселин Марешки – богат обвиняем и зам.-председател на НС – искане за оставка; Корупция по високите етажи на властта:\r\nБеновска включи Веселин Марешки по телефона в качеството му на богат обвиняем и зам.-председател на НС. Тодоров обясни, че Марешки има право да лъже, но прокурорът няма и затова отказва да коментира обвинените лица, защото могат да се защитават, както искат, но обясни, че при съдебната власт има по-строги правила – ако магистрат е обвинен, той се отстранява от длъжност, но при народните представители режимът е различен. Дълго се е говорело за проектозакона „Кунева” и борбата с корупцията по високите етажи, но в крайна сметка само за магистратите има строги правила за отчитане – деклариране на имори и имущество, а за другите остава стария режим. \r\nВ края на разговора си с Ясен Тодоров в предаването „Беновска пита” по „Канал 3” и „Радио К2” на 23-ти юли 2017-та година, Илиана Беновска подари на госта си книгата с интервюто ѝ с Ахмед Доган от 1992 година, преиздадено през 2016 година, и червена, здрава, българска ябълка с пожеланието да остане негнила българска ябълка и след излизането от ВСС.", "date": "2017-07-23", "title": "Ясен Тодоров: Зависими съдии, а не квалифицирани, искат парите на Сорос и Америка за България"}
