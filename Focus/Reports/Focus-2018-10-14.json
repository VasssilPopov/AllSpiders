{"url": "http://www.focus-news.net/news/2018/10/14/2578328/deutsche-welle-velikobritaniya-germaniya-i-frantsiya-pritiskat-sauditska-arabiya-za-izchezvaneto-na-kashogi.html", "text": "Берлин, Париж и Лондон заедно настояват за разследване, с което да се изясни съдбата на журналиста Джамал Кашоги, съобщава   Deutsche Welle  .   \r\nМеждувременно Саудитска Арабия предупреди, че ще отвърне на всякакви санкции.  \r\nВ съвместно изявление в неделя Франция, Германия и Великобритания, заявяват, че „трябва да се осветли“ случаят с изчезналия Джамал Кашоги, колумнист на „Вашингтон поуст“, който е в неизвестност откакто е влязъл в консулството на Саудитска Арабия в Истанбул в началото на октомври.  \r\nТурските власти подозират, че той е убит, а тялото му разчленено, в сградата. Риад отхвърля тези твърдения. \r\nСъдбата на Кашоги породи гняв в целия свят, от различни места вече се настоява за международно  изясняване на случая.   \r\n\" Необходимо е да се проведе разследване, на което да се повярва, за да се установи истината по случая, и да се установят кои носят отговорност за изчезването на Джамал Кашоги,\" обявиха трите европейски сили в неделя.   Ивелина Ватова", "date": "2018.10.14", "title": "Deutsche Welle: Великобритания, Германия и Франция притискат Саудитска Арабия за изчезването на Кашоги"}
{"url": "http://www.focus-news.net/news/2018/10/14/2578308/veliko-tarnovo-daritelsko-sdruzhenie-sv-ivan-rilski-provezhda-aktsiya-za-bezplatno-merene-na-kravno-nalyagane-i-zahar-v-naselenite-mesta-v-oblastta.html", "text": "Дарителско сдружение „Св. Иван Рилски“ с акция за безплатно мерене на кръвно налягане и захар в населените меса във Великотърновско. Тя ще се случи на 16 октомври, когато се отбелязва и Световния ден за борба с глада, както и на следващия ден. Това съобщи за  Радио „Фокус“ – Велико Търново  председателят  Благовеста Факирова. По думите й, акцията стартира преди години и се реализира с подкрепата на няколко фирми. Ще бъдат посетени по-малките населени места и махали. \r\n„Първия ден ще бъдем в  пенсионерския клуб в Балван с членовете на дарителското сдружение, както и в Дома за възрастни хора, на другия ден ще посетим Въглевци, ще дойдат хора от съседните махали, а за тези, които нямат възможност, сме създали организация да получат леката почерпка, която сме подготвили“, коментира Благовеста Факирова. \r\nСъщността на инициативата е провеждането на срещи с възрастните хора, които получават и различни хранителни продукти, но най-вече, по думите на Факирова, внимание и уважение. За втора поредна година партньор в акцията е и медицинския филиал във Велико Търново. \r\n„Нашето дарителско сдружение е от социален тип, ние помагаме на възрастните хора и децата. Проектите ни са дали възможност за разкриването на нови работни места, а това според много световни наредби е нещо, което е част от борбата с глада“, каза Благовеста Факирова. \r\nПартньори в благородния жест към възрастните хора е и Община Велико Търново, както и Съюзът на пивоварите в България. \r\nМария НЕДЕВА", "date": "2018.10.14", "title": "Велико Търново: Дарителско сдружение „Св. Иван Рилски“ провежда акция за безплатно мерене на кръвно налягане и захар в населените места в областта"}
{"url": "http://www.focus-news.net/news/2018/10/14/2578306/vasil-arnaudov-sobstvenik-na-turisticheska-firma-osnovna-i-predpochitana-destinatsiya-za-pochivka-za-pazardzhaklii-e-turtsiya.html", "text": "Tази година нещата се развиват в положителна посока за туризма и има доста голямо раздвижване на пазара. Това каза за  Радио „Фокус“-Пазарджик  Васил Арнаудов, собственик на туристическа фирма. По думите му основна и предпочитана дестинация за почивка за пазарджаклии е Турция, която обхваща около 80 % от туристите, следват Гърция и Българското Черноморие. Туристите предпочитат седемдневен пакет, в който се предлагат ол инклузив услуги, които отговарят на всичките им изисквания. Туроператорът допълни, че жителите на Пазарджик предпочитат да пътуват през май, юни, септември и октомври, тъй като през юли и август е горещо, а цената  на предлаганите пакети е много по-висока през тези месеци. “Отскоро работим с 5 звезден хотел като през май, юни и септември, октомври цената за седемдневен престой  е 530 лв. олинклузив, а през юли и август цената се удвоява“, каза Арнаудов и допълни,че туристите предпочитат курортите Кушадасъ, Бодрум , Дедим и Мармарис, които от своя страна предлагат доста добри условия, за да покрият всички изисквания на почиващите и така хората останали доволни, ходят всяка година на едни и същи места. \r\nРадослава МУРДЖЕВА", "date": "2018.10.14", "title": "Васил Арнаудов, собственик на туристическа фирма: Основна и предпочитана дестинация за почивка за пазарджаклии е Турция"}
{"url": "http://www.focus-news.net/news/2018/10/14/2578305/mia-makedoniya-amerikanskiyat-koordinator-po-kontraterorizam-pristiga-na-poseshtenie-v-bih-albaniya-i-kosovo.html", "text": "Американският посланик и координатор за борба срещу тероризма Натан Сейлс в течение на следващата седмица ще бъде на официални посещения в Босна и Херцеговина (БиХ), Албания и Косово, съобщава  македонската държавна агенция МИА . \r\nСпоред информацията от Държавния департамент на САЩ, разпространена в неделя от прищинските медии, по време на престоя си в трите балкански държави, който започва от понеделник и ще продължи до 20 този месец, Сейлс ще води двустранни разговори със своите домакини по темата за борбата с тероризма, както и за участието на граждани на тези страни в терористични организации в чужбина. Освен това представителят на САЩ ще засегне въпроса за законовите мерки за борба с тероризма и сигурността на границите. \r\nПревод и редакция:", "date": "2018.10.14", "title": "МИА (Македония): Американският координатор по контратероризъм пристига на посещение в БиХ, Албания и Косово"}
{"url": "http://www.focus-news.net/news/2018/10/14/2578310/veliko-tarnovo-obrabotka-na-vik-mrezhata-sreshtu-grizachi-pravyat-v-grada.html", "text": "Обработка на ВиК мрежата срещу гризачи правят в старата столица. Дейностите са поверени на Дезинфекционната станция в града, поясни за  Радио „Фокус“ – Велико Търново  нейният директор Чавдар Борисов. Той припомни, че есента е времето, в което този вид вредители влизат все по-често в домовете и в заведенията, за да търсят храна и защото навън става студено. „Това е нормално. Прави се канална обработка на ВиК шахти, отделят се средства. Заведенията, които си имат договори с нас увеличават броя на обработките. Залагат се примамки“, разказа още Чавдар Борисов. Освен във Велико Търново, такива пръскания са предвидени и за Елена, Павликени и Свищов. Договорите за тях се сключват с водоразпределителните дружества по региони или с Общините, които отговарят за канализационната мрежа. До момента от Регионалната здравна инспекция не са издавани предписания за допълнителна обработка, тъй като няма оплаквания от граждани. \r\nЛуиза ТРАНЧЕВА", "date": "2018.10.14", "title": "Велико Търново: Обработка на ВиК мрежата срещу гризачи правят в града"}
{"url": "http://www.focus-news.net/news/2018/10/14/2578307/chastichni-mestni-izbori-v-selo-stoletovo-miroslav-kolev-izdignat-ot-vmro-balgarsko-natsionalno-dvizhenie-pecheli-kmetskite-izbori-sas-79-ot-glasovete.html", "text": "Мирослав Колев, издигнат от ВМРО – Българско национално движение, печели кметските избори в село Столетово със 79% от гласовете, съобщиха от Общинската избирателна комисия. Независимият кандидат, подкрепен от ГЕРБ, Андрея Радев е получил 17%, а 4% са гласували за кандидата на БСП Стефани Тодорова.", "date": "2018.10.14", "title": "Частични местни избори в село Столетово: Мирослав Колев, издигнат от ВМРО – Българско национално движение, печели кметските избори със 79% от гласовете"}
{"url": "http://www.focus-news.net/news/2018/10/14/2578312/prof-d-r-hristo-bozov-upravitel-na-onkologichen-tsentar-v-burgas-deynostta-na-osnovnite-otdeleniya-e-svarzana-ne-samo-s-diagnoza-no-i-s-lechenie-na-patsientite.html", "text": "Дейността на основните отделения е свързана не само с диагноза, но и с лечение на пациентите Това каза за  Радио „Фокус“ – Бургас  проф. д-р Христо Бозов, управител на онкологичен център. „Това са отделенията по медицинска онкология, лъчетерапия, онкогинекология, онко-гастрроентерология, анестезия и интензивно лечение, образна диагностика, клинична патология и клинична лаборатория. Така имаме възможност за една комплексна диагностика и лечение на пациентите“, добави Бозов. По думите му центърът разполага със съвременно оборудване необходимо за работата на отделенията. Закупен е нов ехограф, който позволява не само рутинни прегледи на корем, но и притежава много голяма диагностична стойност при изследването на млечната жлеза \r\n„Предстои закупуването на апаратура, която ще подобри патоанатомичната диагноза, апарат, който открива тумори и разсейки в меките тъкани както и апаратура, която ще позволява лечение и на най-тежките злокачествени заболявания“, допълни още Бозов. \r\nМария КУРТЕВА", "date": "2018.10.14", "title": "Проф. д-р Христо Бозов, управител на онкологичен център в Бургас: Дейността на основните отделения е свързана не само с диагноза, но и с лечение на пациентите"}
{"url": "http://www.focus-news.net/news/2018/10/14/2578315/plovdiv-nad-300-sa-svobodnite-rabotni-mesta-obyaveni-ot-byuro-po-truda-asenovgrad-v-nachaloto-na-oktomvri.html", "text": "Над 300 са свободните работни места, обявени от Бюро по труда – Асеновград в началото на месец октомври. Това съобщиха за  Радио „Фокус“ – Пловдив  от ръководството на Дирекция „Бюро по труда“ – Асеновград. Сред най-търсените работници със средно и основно образование се нареждат общите работници в сферата на промишлеността, също заварчици, кофражисти, арматуристи, монтажници за електронно оборудване, шивачи, шлосери, гладачи и други. Три са обявените свободни позиции за лица с висше образование – за учител по математика и физика, за учител по български език и литература, също за агроном. 15 са работните места по схема „Младежка заетост”. За стажуване те са две – за продавач-консултант с икономическо или техническо образование и за машинен оператор за дестилиране на спиртни напитки. За обучение работните места са 13 – 10 за охранители, едно за продавач-консултант, едно за машинен оператор за обработка на метал и метални изделия, и едно за оператор за дестилиране на спиртни напитки. Обявените свободните позиции по схема „Обучения и заетост” – Компонент II  са над 60, а по схема „Обучения и заетост  на младите хора“ – 10. \r\nТони МИХАЙЛОВ", "date": "2018.10.14", "title": "Пловдив: Над 300 са свободните работни места, обявени от Бюро по труда – Асеновград в началото на октомври"}
{"url": "http://www.focus-news.net/news/2018/10/14/2578314/die-welt-aleksander-gauland-prizova-za-yasno-razgranichenie-mezhdu-alternativa-za-germaniya-i-desnite-ekstremisti.html", "text": "\"Алтернатива за Германия\" често е обвинявана от противниците й, че стои твърде близо до десните екстремисти. Сега председателят на партията Александер Гауланд призова да се прави ясна разлика между водената от него партия и хората, които споделят \"всякакъв вид националсоциалистическа идеология\", отбелязва германският национален ежедневник  Die Welt . \r\nС оглед на възможното следене на членовете на партията от страна на разузнавателните служби на ФРГ, Гауланд допълни: \"Нацистите не са част от тази партия. Не го казвам поради Федералната служба за защита на Конституцията. Казвам го, защото това се отнася за душата на партията и заради хората, които искат да имат бъдеще в \"Алтернатива за Германия\".  \r\nПартията е под все по-голям натиск, след като стана ясно, че германското вътрешно разузнаване събира данни за нейни членове. Поради тази причина \"Алтернатива за Германия\" събуди подозрения в мнозина, които свързаха третата политическа сила в страната с безредиците в град Кемниц.  \r\nГауланд подчерта, че неговата партия наистина предлага алтернатива. \"Но точно когато ние се застъпваме за демокрация, и точно когато се борим за алтернативна политика за бъдещето на нашия народ, мисля, че е много важно - ще го кажа направо - да стоим настрана от онези хора, които искат да ни свържат с националсоциалистическата идеология\". Тереза Герова", "date": "2018.10.14", "title": "Die Welt: Александер Гауланд призова за ясно разграничение между \"Алтернатива за Германия\" и десните екстремисти"}
{"url": "http://www.focus-news.net/news/2018/10/14/2578317/pazardzhik-obshtinata-organizira-poreditsa-ot-sabitiya-po-povod-denya-na-narodnite-buditeli.html", "text": "По повод 1 ноември – Денят на народните будители Община Пазарджик организира поредица от събития, съобщиха от  общинската администрация.  Традиционното факелно шествие с ликовете на будителите, в което участват младите хора от града, ще тръгне от паметниците на Васил Левски и Христо Ботев през централната градска част до паметника на Св.св. Кирил и Методий. Предвижда се празничен концерт в зала маестро „Георги Атанасов” с участието на клубове и школи към читалище „Христо Ботев”  и Мандолинен оркестър „Маестро Георги Атанасов”. Съпътстващи прояви са откриването на паметника на Захари Стоянов и изложба на авторите Дарина Пеева и Атанас Тотляков в ХГ „Станислав Доспевски”.", "date": "2018.10.14", "title": "Пазарджик: Общината организира поредица от събития по повод Деня на народните будители"}
{"url": "http://www.focus-news.net/news/2018/10/14/2578316/nedka-petrova-kompleks-za-sotsialni-uslugi-plovdiv-proektat-na-zakona-za-sotsialnite-uslugi-stapva-na-dosta-dobra-praktika.html", "text": "Проектът на Закона за социалните услуги стъпва на доста добра практика. Това каза за  Радио „Фокус“-Пловдив  Недка Петрова, директор на Комплекса за социални услуги в града. „15 години в България се предлагат различни по вид социални услуги. Законът се опитва да обедини всички тези добри практики така, че да направи социалните услуги достъпни до все повече хора. Един от основните принципи е общодостъпност на социалните услуги. За мен това е доста добра посока на развитие, защото към момента социалните услуги се разглеждат като такива за хора в сериозен риск, изпаднали в крайно затруднена ситуация. Идеята е да се отвори възможността все повече хора да ползват консултативни услуги, услуги в общността. Също така специализираните социални услуги вече ще се предоставят по по-специален ред, видовете социални услуги по друг начин ще се определят като центрове за социални услуги за различни целеви групи“, каза още Петрова. По думите й се очаква да се създаде Агенция за качеството на социалните услуги, както и национална карта на социалните услуги, която всяка година ще се разглежда и актуализира. Според нея друга добра практика, която се предвижда да се наложи, е да се ограничи настаняването на деца до 3-годишна възраст в  резидентни услуги. \"Това е нещо, което специалистите в  сферата на Закрила на детето дълги години казват, че не е добре настаняването в голяма група на деца на тази възраст. Нанасят се много психоемоционални травми на детето, което много трудно може да компенсира дори и да попадне в семейна среда в по-късен етап. Опитът ни с приемната грижа в България показва, че когато дете не може да остане в своето родно семейство и бъде настанено в приемно семейство и на по-късен етап бъде осиновено, то по-лесно се адаптира и е съхранено психически , така че и на самите семейства осиновители им е по-лесно да поемат грижата, отколкото за едно дете, което е раснало в група дори от 15-20 деца, където не може, въпреки всички усилия, да се осигури този индивидуален подход, който се осигурява от родител, майка или в случая приемен родител, когато детето е на такава малка възраст“, каза още Петрова. \r\nМария РУСЕВА", "date": "2018.10.14", "title": "Недка Петрова, Комплекс за социални услуги-Пловдив: Проектът на Закона за социалните услуги стъпва на доста добра практика"}
{"url": "http://www.focus-news.net/news/2018/10/14/2578311/chastichni-mestni-izbori-v-selo-suhodol-191-dushi-sa-glasuvali-za-kandidata-na-gerb-a-189-za-tozi-dps.html", "text": "191 души са гласували за кандидата на ГЕРБ Абедин Нури Рушид на частичните местни избори в село Суходол, община Главиница, предаде репортер на  Радио „Фокус“-Шумен.  189 са гласовете за другия кандидат Недрет Юсеин Алил, издигнат от ДПС. Пет са недействителните бюлетини за ГЕРБ и три за ДПС.", "date": "2018.10.14", "title": "Частични местни избори в село Суходол: 191 души са гласували за кандидата на ГЕРБ, а 189 – за този ДПС"}
{"url": "http://www.focus-news.net/news/2018/10/14/2578318/chastichni-mestni-izbori-2-ot-3-za-gerb-1-za-vmro-obzor.html", "text": "Частични местни избори се проведоха в три населени места в страната. В две от тях най-много гласове събраха кандидатите на ГЕРБ.  \r\nГЕРБ спечели безапелационно в директен сблъсък срещу БСП в частичните местни избори в  село Орлинци, Община Средец, Област Бургас . 159 души са подкрепили кандидата на ГЕРБ Христинка Георгиева Шопова, която до момента изпълняваше временно длъжността на кметски наместник. За Светла Димитрова Симеонова, издигната от БСП, са гласували 33 души. До избори в селото се стигна, след като през септември заемащата поста кметски наместник Лиляна Ангелова подаде оставка, посочвайки за това лични мотиви. \r\nВ  село Суходол, община Главиница , област Силистра, в кметската надпревара участваха кандидатите на ДПС Недрет Юсеин Алил и на ГЕРБ Абедин Нури Рушид. 191 от избирателите са гласували за кандидата на ГЕРБ, а 189 – за този ДПС. Пет са недействителните бюлетини за ГЕРБ и три за ДПС.Изборите в кметството се наложиха заради смъртта на предишния кмет Хамид Незир Рушид. Броят на избирателите в Суходол е 640 души.  \r\nВ  село Столетово, община Карлово, област Пловдив , Мирослав Колев, издигнат от ВМРО – Българско национално движение, печели кметските избори със 79% от гласовете. Независимият кандидат, подкрепен от ГЕРБ, Андрея Радев е получил 17%, а 4% са гласували за кандидата на БСП Стефани Тодорова. До изборите за кмет в Столетово се стигна, след като през март избраният през 2015 година Тодор Иванов, който бе издигнат от ГЕРБ, напусна поста. Той подаде оставка след напрежение в селото, предизвикано от излизането му в платен отпуск, от който не се е върнал на работа в продължение на две седмици, без да уведоми никого. По данни на Общинската избирателна комисия гласоподавателите в селото са 644 души. \r\nИзбраните кандидати в трите населени места ще заемат постовете за около година, тъй като през октомври 2019 година ще се проведат редовните местни избори за цялата страна.", "date": "2018.10.14", "title": "Частични местни избори: 2 от 3 за ГЕРБ, 1 за ВМРО (ОБЗОР)"}
{"url": "http://www.focus-news.net/news/2018/10/14/2578319/varna-nauchen-festival-po-povod-100-godishninata-ot-rozhdenieto-na-richard-faynman-organizira-observatoriyata-v-grada.html", "text": "Научен фестивал „Ученици и физици обясняват физиката“ организира обсерваторията във Варна. Това каза в интервю за  Радио „Фокус“ – Варна  Свежина Димитрова, директор на ЦПЛР – Народна астрономическа обсерватория и планетариум „Николай Коперник“ във Варна. Форумът се провежда съвместно с Регионалното управление на образованието във Варна и Община Варна по повод 100-годишнината от рождението на един от най-забележителните физици и неподражаем популяризатор на науката Ричард Файнман. „Не приемаме, че физиката е безинтересна за младите хора днес. За да ги привлечем към нея, искаме да им я покажем в истинския й блясък. Каним Ви да демонстрирате своя опит в атрактивното, занимателно, оригинално и достъпно представяне на знания за физични закономерности и явления“, призовават организаторите. Участници във фестивала могат да бъдат учители по предметите „Човек и природа”, „Химия и ООС”, „Физика и астрономия”, както и ученици от V до XII клас. Във фестивала може да бъде представен щанд на училището, да се организира сценична изява или да се представи постер. Крайният срок за подаване на заявките за участие е 9 ноември, а за доставяне на видеоматериалите, сценичните атрибути и експонатите за щандовете от участниците – 15 ноември. Фестивалът ще се състои на 23 ноември в конферентната зала на обсерваторията. \r\nМарияна ВАЛЕНТИНОВА", "date": "2018.10.14", "title": "Варна: Научен фестивал по повод 100-годишнината от рождението на Ричард Файнман организира обсерваторията в града"}
{"url": "http://www.focus-news.net/news/2018/10/14/2578075/pregled-na-nyakoi-ot-osnovnite-temi-v-svetovniya-pechat.html", "text": "b> Анкара.   Турският президент Реджеп Тайип Ердоган заяви, че Турция е спасила милиони хора от мизерия чрез стабилността, която е поддържала в сирийската провинция Идлиб и ще продължи да го прави, пише електронното издание на турския вестник  Hurriyet . \r\n„Турция спаси десетки хиляди души от смърт и милиони от мизерия чрез стабилността, която поддържаше в Идлиб“, заяви Ердоган по време на вечеря на четвъртата международна среща на върховните съдилища. \r\nТой добави, че с приемането на над четири милиона бежанци от Сирия, Ирак, Афганистан и африканските държави, Турция „носи товара и пази честта на международната общност“. \r\n„Ние правим това без някакви видима помощ от международната общност и организациите. Досега сме изхарчили 33 милиарда долара само за бежанците от Сирия“, добави той. \r\nТурският президент посочи, че в Сирия, Турция работи върху сигурността и правосъдната система, което в замяна открива пътя за мир. \r\nЗаявявайки, че разбирането за правосъдие на Турция идва от нейната история и цивилизация, той добави че Анкара продължава да се бори за най-добрите интереси на своите братя и цялото човечество. \r\n***  Основният граничен пункт между Израел и Сирия ще бъде отворен отново на 15 октомври, заяви посланикът на САЩ в ООН Ники Хейли, повече от четири години, след като беше затворен заради сирийската гражданска война, пише израелското електронно издание  The Times of Israel . \r\nВ изявление, приветствайки хода, Хейли заяви, че решението на Израел, Сирия и ООН да отворят отново пункта Кунейтра е било част от завръщането на миротворческите сили на ООН в района. Тя добави, че това ще им позволи да „засилят усилията си за предотвратяване на враждебни действия в региона на Голанските възвишения“. \r\n„Обръщаме се към Израел и Сирия да предоставят на силите на ООН достъпа, от който се нуждаят, както и гаранция за сигурността им. Също така призоваваме Сирия да предприеме нужните стъпки, така че миротворческите сили на ООН да се чувстват безопасно и ефективно да се разполагат и патрулират без никаква намеса“, заяви Хейли в изявление. \r\nТя призова и двете страни да се придържат към примирието и да „държат всякакви въоръжени сили, освен тези на ООН, извън района“. \r\n***  Демократическата партия отправи искане към президентската администрация на Доналд Тръмп да обяви всичко, което знае за изчезването на Джамал Хашоги, журналист, за който се смята, че е бил убит от саудитски агенти, след като е влязъл в консулството на Саудитска Арабия в Истанбул, пише американското електронно издание  The Washington Post . \r\nТръмп вече обяви, че иска случаят да бъде разнищен и да се разбере какво се е случило с Хашоги и много членове на американския Конгрес отправиха сериозни заплахи към правителството на Саудитска Арабия, в случай че се разбере, че то е организирало убийството. \r\nНо няколко демократи намекнаха, че вярват че американското правителство може и да е било наясно с плановете на Саудитска Арабия предварително. \r\nЧленовете на Камарата на представителите Марк Покан (Уисконсин) и Ро Кана (Калифорния) са инициирали подписка, която иска американското разузнаване да разкрие дали е имало информация за плановете и дали е предупредило Джамал Хашоги. \r\n„Имайки предвид дълбоките отклонения на това потенциално престъпление, предварителното знание от страна на САЩ за плановете на Саудитска Арабия да задържи Хашоги и дали американското разузнаване е извършило своя дълг да предупреди (Хашоги), ние възнамеряваме да използваме пълната сила на конгресния контрол и разследващите сили, за да се сдобием с тези въпроси, ако никой не ни ги даде“, заявиха законодателите в писмо към директора на Националното разузнаване Дан Коутс. \r\n***  Белият дом е добавил две високопрофилни жени, които са и посланички на САЩ, към списъка с кандидати за наследник на Ники Хейли в ООН – Джейми МакКорт и Кели Найт Крафт, твърдят двама висшестоящи представители на президентската администрация –  пише американското електронно издание  Politico . \r\nДвамата представители завиха, че президентът Доналд Тръмп е склонен да избере жена за поста и – макар да подчертаха че процесът е все още в ранен етап – че те се стремят да изберат някой, който вече е част от администрацията. \r\n„Толкова е трудно да се получи разрешение за сигурност, така че има склонност да се вземе някой, който е вече в системата“, заяви един от тях. \r\nДруг представител, от Държавния департамент, потвърди това мнение. „Ако тръгнете да избирате някой, който не е в правителството, те ще трябва да преминат през куп документи за проверка на миналото, финансово проучване и това може да отнеме известно време“, заяви представителят. „Белият дом определено търси някой, който вече работи в правителството, за да бъде малко по-сигурен изборът“. \r\nМакКорт, американският посланик във Франция и Монако, е бивш корпоративен адвокат и главен изпълнителен директор на „Лос Анджелис Доджърс“. Тя също така е изпълнявала функцията на съпредседател на кампанията на Доналд Тръмп за Калифорния и президентът я номинира за сегашната ѝ позиция през август 2017. \r\n„Тя свърши страхотна работа като посланик, както и Кели Крафт“, заяви висшестоящият представител на администрацията. „Те са опитни, интелигентни и склонни на пътувания“. \r\nКрафт, американският посланик в Канада, е съпруга на милиардера въглищен барон и значителен донор на Републиканската партия Джо Крафт. Тя е първата жена, която служи като посланик в Канада и е служила като алтернативен делегат в ООН в администрацията на Джордж Буш-младши. Наскоро тя работи с администрацията на Тръмп за изработване на споразумението между САЩ, Мексико и Канада, което повиши активите ѝ значително. Нейният опит в ООН я прави малко по-сериозен кандидат за позицията и тя е, към този момент, по-обсъждана отколкото е МакКорт.", "date": "2018.10.14", "title": "Преглед на някои от основните теми в световния печат"}
{"url": "http://www.focus-news.net/news/2018/10/14/2578313/s-praznichni-bogosluzheniya-be-otbelyazan-petkovden-v-tsyalata-strana-obzor.html", "text": "На 14-ти октомври Православната църква прославя преподобна Параскева- Петка Българска. Тя е известна още с прозвищата Търновска, Епиватска, Белградска, Яшка. Св. Петка е една от най-обичаните и почитани светици не само в България, но и в целия православен свят. \r\nПо този повод в редица храмове в цялата страна отбелязаха Петковден с празнични богослужения.  В София  празнична света литургия бе отслужена в столичен храм „Св. Петка\", в девическия манастир \"Св. Петка\" в село Клисура, край Банкя и в  храм \"Св. Петка\" в столичния квартал \"Орландовци\". \r\nВъв  Велико Търново  в църковните храмове на града се отслужи богослужение по случай Петковден. Рано тази сутрин църковните камбани на православните храмове в града възвестиха началото на празника. Търново е свързан със светицата, тъй като през 1238 година, след битката при Клокотница, българският Цар Иван Асен II извоювал, тялото на св. Петка да бъде пренесено  в града. От тогава светицата е позната като св. Петка Търновска. Сред най-старите храмове в района с този в село Въглевци. Църквата „Св. Параскева“ е построена през 1860 година. Осветена е на Петковден през 1861 година от гръцки владика. Църквата по-късно е посетена и от митрополит Антим, а през 1879 година митрополит Филип ръкополага местен свещеник. В двора на църквата е построено първото килийно училище, там се намира и паметникът на загиналите в Балканската война 1912-1913 година, издигнат от майстор Руси Тодоров през 1914 година. \r\nХрамов празник отбелязва и църквата в село Беляковец. Храм „Св. Параскева” е строен през 1873-74 година под ръководството но Кольо Фичето. Тя е паметник на културата от местно значение. Храмът Св. Параскева“ в село Никюп също отбеляза Петковден.  \r\nВ  Пловдив  епархийската църква отбеляза 130 г. от освещаването на известния храм \"Св. Петка\".  \r\nСветините, които храмът съхранява са икона на света преподобна Параскева Петка Търновска, както и св. Одежди от светите мощи, дарени от Негово Високопреосвещенство митрополита на Молдова и Буковина Теофан, от Румънската православна църква. Историята на храма започва през 1888 година с полагането на основния камък. По този повод още от ранните часове на деня десетки миряни изпълниха храма. \r\nВ област  Враца  160-годишен юбилей отбеляза храмът в Хайредин, носещ името на преподобна Параскева Епиватска. По този повод Негово високопреосвещенство Врачанският митрополит Григорий оглави архиерейска света Литургия.  \r\nВ  Смолян  пък храмовия си празник отбеляза най-новият параклис в квартал „Устово“. Параклисът бе съграден преди 5 години от църковното настоятелство към храм „Св. Богородица“ в квартала с помощта на много дарители. Там бе отслужен  благодарствен молебен към св. преподобна Параскева – Петка Българска.  \r\nВъв  Варна   с празнична света литургия започна храмовият празник на църквата „Св. Петка“. В църквата има няколко икони на света Петка. Ликът на светицата е разположен още вляво до входа при самото влизане. Най-голямата храмова икона на света Петка е поставена на иконостаса, вляво от тази на Божията Майка. \r\nВ  Пазарджик  във всички храмове се отслужи празнична света литургия. Църквата „Света Петка“ в Пещера също отбеляза празника. Тя е построена през периода 1690-1710 година. Тогава е построен старият храм, който е бил много по-малък от сегашния, вкопан е в земята, според изискванията по онова време. Легендата разказва, че в градината на храма е имало извор. Иконата на света Петка, която и в момента стои в храма е намерена тук до този извор. Той е бил лековит, защото хората са идвали и са преспивали тук. Миели са лицата и очите си, за да оздравеят. През 1902 година църквата изгаря, неизвестно по какви причини. Храмът е построен отново през 1904 година в този му вид, в който е сега. През 1905 година на 22 май той е осветен. Църквата има уникален иконостас с красива дърворезба. \r\nМалко по-различно отбелязаха празника в област  Кюстендил . С курбан за здраве жителите на село Таваличево почетоха празника на църквата „Света Петка”. Хората от населеното място почитат храмовия празник и всяка година на 14 октомври се събират край църквата. Отслужва се и празнична света литургия. Църквата „Св. Параскева“ в село Таваличево е обявена за недвижима културна ценност с „национално значение” в част „стенописи”. \r\nВ  Благоевградско   църквата „Св. Петка“ в село Полена отбелязва храмовия си празник с богата програма \r\nПразникът започна с Утринно Богослужение, последва празнична света литургия. Малко по-късно в черквата децата от Неделното училище поздравиха всички за празника. Състоя се и празничен водосвет, а  веднага след него и освещаването на курбана за здраве.  \r\nНа този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева. \r\n„Фокус“ потърси църковната гледна точка на празника. За мощите на св. Петка, разказа  църковният уредник в храм „Въведение Богородично“ в Благоевград Аделина Стефанова .  По думите й при мощите на света Петка болните оздравявали, слепите проглеждали, хромите прохождали. \r\n„Погребали я като чужденка. След години обаче се наложило да погребат нов мъртвец в нейния гроб и когато го разровили, учудването било голямо – намерили тялото ѝ непохабено от времето. При мощите ѝ болните оздравявали, слепите проглеждали, хроми прохождали. През XIII век цар Иван Асен II преместил мощите ѝ в Търново и построил храм, наречен „Преподобна Петка“. Преди турското нашествие мощите ѝ били пренесени във Видин, а после и в Белград“, добави Стефанова. Тя уточни, че през XVI в. султан Сюлейман Великолепни завладял турската столица и пратил мощите ѝ в Цариград като дар на патриаршията, а през XVII в. са пренесени във Влашко – град Яш в Румъния, където се намират и до днес. \r\nСпоред народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. \r\nПовече за народните вярвания на Петковден „Фокус“ потърси  етнолога от Института за етнология и фолклористика с Етнографски музей при БАН доц. Петя Банкова . Тя поясни, че Петковден слага край на активните селскостопански дейности и  допълни, че овчарите разлъчват стадата и неслучайно заради това се правят общоселските курбани и събори, на които хората специално се отблагодаряват на пастирите, които са се грижили за техните стада, защото оттук нататък настъпва зимният период и стадата ще си бъдат по кошарите. „В този период се връщат гурбетчиите със своите дарове, радост и нови познания от откритите светове. Започват сглядните хора, на които се хващат само момите. Те са наблюдавани от онези, които ще избират жена или снаха. След Петковден започва онова изпращане и посрещане на годежари, онова харесване, сватбите и няма да се учудим защо после щъркелите ще носят своите безценни товари“, коментира още етнологът. По думите й света Петка наказва онези, които работят в навечерието на нейния празник. По отношение на трапезата, доц. Банкова обясни, че се слага всичко,  което земята е родила. „Есента е сезонът, богат на плодовете, зеленчуците. Казах вече, че задължително се прави местен курбан. Характерен за миналото е бил овчият курбан. Имаме богат местен курбан, който се раздава на всички, богата трапеза с всички плодове и зеленчуци, характерни за есента. На трапезата се слагат и чудните, прекрасни, обредни хлябове, баниците с праз, тиквата, кестените. Въобще всичко онова, което човек не може да опита друг път, а само през есента“, посочи доц. Банкова. \r\nДеница КИТАНОВА", "date": "2018.10.14", "title": "С празнични богослужения бе отбелязан Петковден в цялата страна (ОБЗОР)"}
{"url": "http://www.focus-news.net/news/2018/10/14/2578078/the-times-buntovnitsite-sred-torite-obeshtaha-da-blokirat-namereniyata-na-filip-hamand-za-pensiite.html", "text": "Британският министър на финансите от правителството на Тереза Мей, определян от опонентите си като „гръб“ на премиера, бе предупреден, че няма да получи подкрепа в Камарата на общностите за повишаване на данъка върху бюджета, информира  The Times .  \r\nВ събота той даде ясно да се разбере, че ще го увеличи. Така незабавно провокира бурна реакция от страна на колегите си и суматоха сред депутатите и бизнес лидерите. Това принуди някои от неговите поддръжници да се замислят дали няма някаква грешка.  \r\nТози данък спира пенсионните спестявания, от което полза имат милиони британци със средни и високи доходи, и e вече „твърде скъп“ за мнозина. Ивелина Ватова", "date": "2018.10.14", "title": "The Times: Бунтовниците сред торите обещаха да блокират намеренията на Филип Хамънд за пенсиите"}
{"url": "http://www.focus-news.net/news/2018/10/14/2578077/ministerstvo-na-zdraveopazvaneto-raboti-po-sazdavaneto-na-nova-natsionalna-programa-za-donorstvo-obzor.html", "text": "Министерство на здравеопазването работи по създаването на нова Национална програма за донорство. Трансплантациите са приоритет и на правителството, и на Министерството на здравеопазването, като средствата за тях са налични, а в случай на необходимост, ще бъде осигурен и допълнителен ресурс. Новината съобщи заместник-министърът на здравеопазването д-р Бойко Пенков. По думите му  Министерство на здравеопазването работи от близо месец по създаването на програмата и за Пътна карта към нея. „Проблемът с донорството е сериозен. От началото на 2018-та година, след присъединяването на 115 държави на декларация срещу трафика на органи и трансплантационен туризъм, все повече европейски държави отказват достъпа на чужди пациенти до своите трансплантационни центрове и програми“, обясни д-р Пенков. По думите му България трябва да постигне десет донора на милион население годишно, за да стане пълноправен член на \"Евротрансплант\". Набелязаните мерки за насърчаване на донорството включват спешни законодателни и нормативни промени, активна работа с координаторите от центровете по донорство, подготовка на екипи, които у нас да извършват трансплантации, и провеждане на мащабна национална кампания за донорството. Работата по Националната програма и Пътната карта към нея е със срок до шест месеца. \r\nЗаместник-министър Пенков съобщи новината в началото на Европейската седмица на донорството и в деня, в който е починал  млад човек, който не е могъл да дочака своя шанс за трансплантация. Той подчерта, че младият мъж е трябвало да пътува в началото на следващата седмица до най-големия трансплантационен център в Рим, където да бъде осъществена консултация за възможностите за трансплантация при неговото състояние, но българските лекари са посочили, че трансплантация е била невъзможна поради наличие на редица противопоказания.  \r\nД-р Георги Хинков, който е лекувал почналия пациент обясни, че става дума за Адриан Петков, пациент на 29 години, с муковисцидоза. По думите му за съжаление тази болест е с необичаен ход и прогресиращ. „При него бяха налице много усложнения на болестта, които са били причина днес за внезпно настъпило допълнително усложнение, с което нашите екипи не успяха да се справят“, допълни още д-р Хинков. \r\nИзпълнителният директор на ИАТ д-р Михаил Христов посочи, че от началото на 2018-та досега трупните донори в страната ни са едва десет, а за да можем да отговорим на изискванията за пълноправно членство в „Евротрансплант“, броят им трябва да се увеличи неколкократно. Д-р Христов подчерта, че според данните за донорството в Европейския съюз България е в дъното на класацията. „Ще направим всичко необходимо най-бързо да осигурим трансплантации на хората в листата на чакащите за бял дроб“, каза д-р Христов. По думите на д-р Христов 16 души към момента чакат белодробна трансплантация. „За бъбрек в листата на чакащите са записани 1011 човека, за черен дроб - 43, за сърце - 40“, допълни още д-р Христов.` \r\nДеница КИТАНОВА", "date": "2018.10.14", "title": "Министерство на здравеопазването работи по създаването на нова Национална програма за донорство (ОБЗОР)"}
{"url": "http://www.focus-news.net/news/2018/10/14/2578309/chastichni-mestni-izbori-v-selo-orlintsi-gerb-pecheli-v-direkten-sblasak-sreshtu-bsp.html", "text": "ГЕРБ печели безапелационно в директен сблъсък срещу БСП в частичните местни избори в село Орлинци, Община Средец, предаде репортер на  Радио „Фокус“-Бургас .  159 души са подкрепили кандидата на ГЕРБ Христинка Георгиева Шопова, която до момента изпълняваше временно длъжността на кметски наместник. За Светла Димитрова Симеонова, издигната от БСП, са гласували 33 души. До избори в селото се стигна, след като през септември заемащата поста кметски наместник Лиляна Ангелова подаде оставка, посочвайки за това лични мотиви.", "date": "2018.10.14", "title": "Частични местни избори в село Орлинци: ГЕРБ печели в директен сблъсък срещу БСП"}
{"url": "http://www.focus-news.net/news/2018/10/14/2578080/itv-nikola-stardzhan-e-gotova-da-razkrie-razumni-planove-za-brekzit.html", "text": "„Разумна“ алтернатива на правителствените планове за Брекзит  ще бъде представена в нов доклад на шотландското правителство, разкри неговия първи мистър госпожа Никола Стърджън, информира независимата британска телевизия  ITV . \r\nТой ще бъде обявен публично в понеделник и ще даде възможност да се засили възможността Обединеното кралство да продължи членството си в Единния европейски пазар и Митническия съюз. Освен това ще се докаже и защо не може да се приеме „погрешният избор“ на правителството в Лондон между „лоша, безразсъдно направена“ сделка за Брекзит и Брекзит „без сделка“. \r\nВ понеделник Никола Стърджън ще държи реч в Кралското общество за изкуства. Предварително тя каза: “Обединеното кралство предвижда да напусне Европейския съюз след по-малко от шест месеца, считано от днес, но както споразумението за оттеглянето, така и ясно и подробно обявяване на бъдещите взаимоотношения трябва да се изготвят много преди това.   \r\n“Шотландското правителство обаче през тази седмица ще представи нашата разумна, работеща алтернатива и ще даде ясно да се разбере защо вярваме, че сега има възможност да се поеме по алтернативна пътека.” \r\nПрез юни 2016 година на референдума шотландците гласуваха в съотношение 62:38 за оставане в Европейския съюз.  Ивелина Ватова", "date": "2018.10.14", "title": "ITV: Никола Стърджън е готова да разкрие “разумни“ планове за Брекзит"}
{"url": "http://www.focus-news.net/news/2018/10/14/2578081/reuters-spored-meksiko-novata-sdelka-sas-sasht-nyama-da-blokira-drugi-ikonomicheski-otnosheniya.html", "text": ", позовавайки се на съобщение от Външното министерство на страната. \r\nСпоред подписания неотдавна пакт, който трябва да замени Североамериканското споразумение за свободна търговия (НАФТА), ако една от страните по него влезе в свободна търговска сделка с „не-пазарна“ държава като Китай, в срок от шест месеца останалите може да го напуснат и да създадат помежду си ново двустранно съглашение. Този механизъм би помогнал на Доналд Тръмп да изолира Китай икономически посред ескалиращата митническа война между двете водещи икономически сили, и да даде възможност Вашингтон да налага ефективно вето върху всяка търговска сделка, която Канада или Мексико се опитат да сключат с Китай. \r\nВидегарай не е уточнил дали Мексико ще търси подобна сделка, но е заявил, че новият пакт, наречен Споразумението САЩ-Мексико-Канада, няма да блокира двустранните контакти със страни, които не участват в него. \r\nВ съобщението от мексиканското външно министерство се пояснява, че нито едно от правилата в  този документ не представлява пречка за Мексико като суверенна държава да развива двустранни отношения или икономически обмен с трети държави.  Американският търговски министър Уилбър Рос е определил мярката като „отровно хапче“, което може да се имитира. Ивелина Ватова", "date": "2018.10.14", "title": "Reuters: Според Мексико новата сделка със САЩ няма да блокира други икономически отношения"}
{"url": "http://www.focus-news.net/news/2018/10/14/2578079/kashtata-muzey-na-yavorov-se-prodava-vodyat-se-razgovori-dali-darzhavata-ili-obshtinata-da-ya-pridobiyat-obzor.html", "text": "Къщата-музей на поета и революционер Пейо Яворов се продава от частен съдебен изпълнител. Това показва справка на сайта на Камарата на частните съдебни изпълнители. Имотът, намиращ се на бул. „Раковски\" № 136, е оценен на 1 628 758 лева. Обявата за търга е публикувана на 11 октомври 2018 г. Търгът трябва да приключи на 16 ноември 2018 г. В тази къща от ноември 1912 г. до трагичната нощ на 30 ноември 1913 г. живеят Пейо Яворов и Лора Каравелова. От 1963 г. къщата функционира като музей, съхраняващ ценни сбирки от ръкописи, оригинални фотографии, личната библиотека на поета, първите му издания с автографи, оръжейната му колекция. Лични вещи на Пейо Яворов, Мина Тодорова, Лора Каравелова, живописни платна, графични листове и произведения на пластичното изкуство от бележити български творци.  \r\nПо-късно през деня   кметът на София Йорданка Фандъкова  написа публикация в официалната си „Фейсбук“ страница относно новината за продажбата на къщата-музей на поета. „Къщата на Яворов е част от културно-историческото наследство на София и ценен архитектурен паметник. След новината от вчера, че тя е обявена за продажба от ЧСИ, разговарях с министър-председателя Бойко Борисов и министъра на културата Боил Банов затова общината или държавата да я придобият“, се посочва още в страницата. Според нея къщата на Яворов трябва да бъде отворена свободно за граждани и пълноценно да изпълнява функцията на музей на един от най-великите български поети. „Нашата задача е тя да бъде съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов. Къщата от десетилетия е частна собственост. Поради отказ на собственика да я реставрира и поддържа съм налагала най-високата глоба от 100 хил. лв. Преди години беше направен ремонт на фасадата, но състоянието на конструкцията остава тежко“, написа още тя.  Жените социалистки от град София  също излязоха с позиция по повод продажбата от частен съдебен изпълнител на къщата на Яворов в София. Те се обърнаха към Йорданка Фандъкова с искане Общината да участва в търга и да закупи имота. Те настояват общинските съветници да внесат такова предложение в комисията по култура.  Според   лидера на БСП Корнелия Нинова  къщата музей на Пейо Яворов е паметник на културата. “Яворов е един от най-ярките символи на българската култура и духовност. Призоваваме кмета Фандъкова да направи всичко възможно Общината да придобие собствеността. Тя може да я предостави за ползване на Съюза на българските писатели и това място да не пустее и да не се руши, а да се превърне в средище на българщината и духовността”, коментира още тя.   \r\nПо повод новината лидерът на БСП - София  Калоян Паргов  каза, че реституцията на имоти като къщата на Пейо Яворов е било огромна грешка, която държавата е допуснала преди години. „Държавата трябваше да търси други механизми за обезщетяване на собствениците. Какво по-голямо доказателство за правилността на нашата позиция от това, което се случи с къщата на Яворов? Този лош и срамен пример трябва да е сигнал за управляващите не само в Столична община. Мисля, че е крайно време и Министерството на културата да помисли за трайно разрешаване на проблема със собствеността на подобни имоти и запазването на културно-историческото наследство\", коментира Калоян Паргов. Според него сега е много важно да бъдат осигурени средства, с които къщата-музей да бъде ремонтирана.  \r\nДаяна ДЮЛГЕРОВА", "date": "2018.10.14", "title": "Къщата-музей на Яворов се продава, водят се разговори дали държавата или общината да я придобият (ОБЗОР)"}
{"url": "http://www.focus-news.net/news/2018/10/14/2578083/sport-sinat-na-mihael-shumaher-stana-shampion-vav-formula-3.html", "text": "19-годишният Мик, син на седемкратния шампион от „Формула-1“ Михаел Шумахер, финишира втори във втората гонка от етапа в Хохенхайм и категорично се доближи до водещия, британецът Дан Тиктъм, съобщи руската агенция „Интерфакс“. \r\nДо момента Шумахер-младши е спечелил осем гонки в тазгодишната надпревара в европейската „Формула-3“.  \r\nПреди година като дебютант в шампионата той се нареди на 12 място по точки.  \r\nПрез 2016 г. Мик Шумахер стана вицешампион в германската и италианската серия на Ф4. \r\nНеговият баща продължава лечението си от тежка травма на главата, която получи, докато караше ски през 2013 г. Близките му не дават подробности за лечението.  \r\nДа подкрепи сина си в Хохенхайм дойде майката Корина Шумахер. Ивелина Ватова", "date": "2018.10.14", "title": "Спорт: Синът на Михаел Шумахер стана шампион във „Формула-3“"}
{"url": "http://www.focus-news.net/news/2018/10/14/2578082/anadolu-agency-petdeset-dushi-sa-ubiti-pri-gazova-eksploziya-v-nigeriya.html", "text": "Поне 50 души са убити при газова експлозия в югоизточната част на Нигерия, информира турската държавна агенция  Аnadolu Agency , като се позовава на съобщение от събота вечерта от официалните власти в Лагос.  \r\n“В момента имаме сведения за 50 жертви, но пълен отчет ще получим в понеделник,” е съобщил за медията регионалният директор на Националната служба за управление на спешни случаи Еванс Угох.  \r\nСпоред него експлозията се е случила в ранните съботни часове докато хората са загребвали гориво от повреден газопровод, през който държавната петролна корпорация пренася преработения суров петрол до своето хранилище  в Енугу, главният град на провинцията със същото име. Ивелина Ватова", "date": "2018.10.14", "title": "Аnadolu Agency: Петдесет души са убити при газова експлозия в Нигерия"}
{"url": "http://www.focus-news.net/news/2018/10/14/2578086/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания се готви да наложи санкции на Саудитска Арабия заради изчезването на Хашоги, пише британският вестник  The Independent . \r\nОфициални представители на Обединеното кралство вероятно са започнали изготвянето на списък на саудитски служители по сигурността и правителството, които биха могли да бъдат подложени на санкции в зависимост от изхода на разследването за изчезването на дисидентския журналист Джамал Хашоги, заяви източник, близък до Рияд и Лондон. \r\nСписъкът, изготвен от Службата за чуждестранно и британско гражданство, може да бъде използван, ако Великобритания реши да се позове на \"поправката Магнитски\", което миналата година позволи на Великобритания да наложи санкции на чуждестранни служители, обвинени в нарушения на правата на човека или да наложи ограничения върху търговската дейност и пътуванията на саудитски граждани в координация с Европейския съюз. \r\nПомолено да потвърди или отрече съставянето на списъка Министерството на външните работи заяви, че \"няма какво да добави\" към проблема с Хашоги, освен коментарите на външния министър Джеръми Хънт, направени в четвъртък: \r\n\"Навсякъде по света хората, които отдавна се смятат за приятели на Саудитска Арабия, казват, че това е много, много сериозен въпрос\", каза Хънт. \"Ако тези твърдения са верни, ще има сериозни последици.\" \r\nСмята се, че Джамал Хашоги е посетил консулството на Саудитска Арабия в Истанбул най-малко два пъти преди 2 октомври, а източници на вестника заявиха , че часът за посещението на Хашоги вероятно е бил отлаган нарочно до тази дата. Един турски служител заяви пред изданието, че аудио- и видеозаписите показват, че Хашоги е бил нападнат и убит скоро след влизането си в консулството. \r\n…. Удължават преходния период след Брекзит заради ирландската граница, пише британският вестник  The Guardian \r\nТайните планове, които позволяват удължаването на преходния период в споразумението за оттегляне след Брекзит, могат да доведат до това Обединеното кралство да живее според всички правила на ЕС, далеч над 21-те месеца договаряни досега, разкрива Гардиън. \r\nОчакваното предложение за удължаване има за цел да убеди лидера на Демократичната юнионистка партия Арлин Фостър, че предпазният механизъм да се избегне създаването на твърда граница на остров Ирландия, никога няма да влезе в сила. \r\nПо-дългият преходен период би означавал, че цялата страна ще бъде заключена за продължителен период от време, който дипломатите на ЕС преди това са описали като състояние на \"съпричастност\", като Камарата на общините е принудена да приема регламентите от Брюксел, без да има каквато и да е дума по тях. \r\nРазкритието дойде, когато посланиците на ЕС бяха информирани на среща в петък вечерта, че след по-нататъшни отстъпки от Обединеното кралство бе постигнат добър напредък по споразумението за напускане и резултатите биха могли да бъдат обявени още в понеделник, но проблема с ирландската граница изисква още време. \r\nЗаместник-главният преговарящ на ЕС Сабин Веянд обяви на 27-те държави-членки, че състоянието на преговорите ще бъде оценено от преговарящите екипи в неделя вечер. Длъжностните лица от ЕС остават предпазливи, че събития в Обединеното кралство все още може да объркат преговорите. \r\nВ настоящия предпазен механизъм, при които цялото Обединено кралство ще остане в митнически съюз, докато Северна Ирландия остане ефективно на единния пазар, ще бъде влезе в сила през декември 2020 г., ако не може да бъде постигнато специално технологично решение или търговска сделка дотогава. \r\nФостър настоя, че няма да приеме никакво споразумение, съгласно което Северна Ирландия се третира по различен начин спрямо останалата част от Обединеното кралство. \r\n….  Британските рибари вярват, че други страни, членки на Европейския съюз, ловят риба във водите на Обединеното кралство, а Общите правила за риболова им определят колко риба те самите могат да ловят, пише британският The Express.  \r\nСтриктните правила на Европейския съюз означават, че някои британски рибари се принуждават да хвърлят обратно в морето улова си. \r\nОбщата рибарска политика на ЕС, която цели да се грижи риболовът да е съобразен с икономическите и екологични критерии за устойчиво развитие, се осмива от британските рибари, които са убедени, че тя е по-полезна да унищожи рибарството вместо да го защити. \r\n...  Британският министър на финансите от правителството на Тереза Мей, определян от опонентите си като „гръб“ на премиера, бе предупреден, че няма да получи подкрепа в Камарата на общностите за повишаване на данъка върху бюджета, информира  The Times .  \r\nВ събота той даде ясно да се разбере, че ще го увеличи. Така незабавно провокира бурна реакция от страна на колегите си и суматоха сред депутатите и бизнес лидерите. Това принуди някои от неговите поддръжници да се замислят дали няма някаква грешка.  \r\nТози данък спира пенсионните спестявания, от което полза имат милиони британци със средни и високи доходи, и e вече „твърде скъп“ за мнозина.", "date": "2018.10.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/10/14/2578084/predstoyashti-sabitiya-v-stranata-za-14-oktomvri-agentsiya-fokus.html", "text": "От 11.30 часа на площад „Възраждане“ президентът Румен Радев ще бъде гост на Троян по повод 150-ата годишнина от обявяването му за град. \r\n*** \r\nПравославната църква прославя  преподобна  Параскева - Петка Българска /Търновска, Епиватска, Белградска, Яшка/.  По този повод Негово Преосвещенство Белоградчишки еп. Поликарп ще оглави св. Литургия в старинния столичен храм „Св. Петка\", на ул. „Калоян\" 7. По повод храмовия празник в девическия манастир „Св. Петка\", с. Клисура, край Банкя, ще бъде отслужена празнична св. Литургия.  Св. Литургия в чест на храмовия празник ще бъде отслужена и в храм „Св. Петка\", кв. \"Орландовци\". Началото на литургиите е 09.00 часа.  \r\n*** \r\nВ столичната Зоологическа градина ще бъде подредена цветна мозайка от пластмасови капачки. \r\n*** \r\nВ Ramada Sofia City Center ще се проведе Медицинско работно изложение.  \r\n*** \r\nОт 09.30 часа в киносалона на ул. „Позитано“ №20 ще се проведат Деветнадесети фестивал на патриотичната и антифашистката песен „Сребърни чучулиги” и Шеснадесети фестивал на фронтовата песен „Альоша”. \r\n*** \r\nОт 11.00 часа в жк \"Овча купел-1\", до блок 412, откъм вход \"А\", общинският съветник от БСП Николай Николов ще подкрепи гражданите от \"Овча купел\" в поредното им мероприятие срещу презастрояването в квартала и високоетажното строителство на терените, отредени за детски градини, училища, улици, паркинги, алеи и зелени площи. \r\n*** \r\nОт 14.00 часа пред Министерския съвет Български вегански съюз организира национален протест с искане за забрана на опитите и експериментите с животни. \r\n*** \r\nОт 15.00 часа в Софийския зоопарк ще се проведе второто за София събитие, част от 22-рата Европейска нощ на прилепите. \r\n*** \r\nОт 19.00 часа в Театър Азарян ще бъде представен спектакълът „Корабът Нощ“. \r\n*** \r\nОт 19.00 часа в Литературен клуб „Перото“ ще се проведе среща с писател Херман Кох. \r\n*** \r\nОт 07.00 часа в с. Орлинци, община Средец, ще се проведат кметски избори.   \r\n*** \r\nВ „Акве калиде“ деца ще строят миниатюрни приказни замъци. \r\n*** \r\nОт 11.00 часа в Зала 1 на Фестивалния и конгресен център ще се състои концертът „Магията на киното“. \r\n*** \r\nОт 11.00 часа в новата зала на читалището в село Аспарухово Общински съвет – Дългопол ще се проведе изнесена сесия. \r\n*** \r\nОт 11.00 часа в Държавен куклен театър „Дора Габе“ ще бъде представен спектакълът „Неродена мома“. \r\n*** \r\nОт 07.00 часа в с. Столетово, община Карлово, ще се проведат кметски избори.  \r\n*** \r\nОт 09.00 часа в църквата „Св. Петка“  ще бъде отслужена архиерейска света Литургия.  \r\n*** \r\nОт 16.30 часа в Зала 1 на Областната администрация Комисията по европейски въпроси и контрол на европейските фондове ще проведе работно посещение в град Русе. \r\n*** \r\nОт 07.00 часа в с. Суходол, община Главиница, ще се проведат кметски избори.  \r\n*** \r\nОт 11.00 часа Симитли ще бъде домакин на турнир „Футбол 7“. \r\n*** \r\nОт 11.00 часа в салона ДКТ – Сливен ще бъде представен спектакъла „Кокошка с брошка“. \r\n*** \r\nОт 11.00 часа в най-новия параклис в Смолян Негово Високопреподобие архиерейският наместник на Смолянска духовна околия архимандрит Висарион ще отслужи благодарствен молебен към св. преподобна Параскева – Петка Българска. \r\n*** \r\nОт 11.00 часа в Куклен театър ще бъде представен спектакълът „Задави се меца“ по Ран Босилек. \r\n*** \r\nОт 14.00 часа ще се състои празник на село Памукчии.  \r\n*** \r\nОт 08.00 часа в храм „Света Петка” ще бъде отслужена Света литургия с празничен водосвет по повод празника на Твърдица, от 10.00 часа е посрещането  на официалните гости в Община Твърдица и ритуалът за вдигане на знамената и поднасяне на венци и цветя на Паметника на свободата на пл. „Свобода”. В 10.40 часа започва Тържествената сесия на Общински съвет-Твърдица. В 11.30 часа отново на площада ще се състои  празничен концерт за жителите и гостите на Твърдица . Концерт на Димитър Аргиров и Соня Чакърова , както и празнично хоро ще се състоят на централния градски площад от 19 часа. \r\n*** \r\nОт 09.00 часа в църквата „Св. Параскева - Петка“ ще бъде отслужена Божествена света Литургия, с която ще започне Празничната програма за 150-годишния юбилей на град Троян. \r\n*** \r\nОт 11.30 часа в новата зала „Арена Шумен“ ще се проведе XVIII открит републикански турнир по спортни танци за Купа „Шумен“.", "date": "2018.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2018/10/14/2578088/sport-miroslav-angelov-i-nedyalko-sivov-s-avtomobil-skoda-fabia-r5-vodyat-v-sabotniya-den-ot-rali-balgariya-2018.html", "text": "Спорт: Мирослав Ангелов и Недялко Сивов с автомобил „Skoda Fabia R5“ водят в края на пълния със събития съботен ден от рали „България 2018“. Тандемът на „Мегапорт Рейсинг“ има огромна преднина от 39,3 сек. пред Димитър Илиев и Крум Дончев с „Mitsubishi Lancer Evo 9“.  \r\nПървата специална отсечка за деня спечелиха Йордан Атанасов и Янаки Янакиев с автомобил „Mitsubishi Lancer Evo 9“, те поведоха със 7 сек. пред завърналите се рали шампиони, а Мирослав Ангелов и Недялко Сивов останаха четвърти в резултат от по-предпазливо минаване през Аладжа манастир. На SS Дюлино Атанасов отново бе най-бърз с 16,7 сек. пред Ангелов, а на второто минаване на отсечката в обратна посока пилотите на „Skoda Fabia R5“ взеха реванш с етапна победа от 20 сек. пред варненци. Така се стопи преднината им в генералното класиране на 4 сек. На второто минаване на Аладжа Манастир Ангелов и Сивов спечелиха преднина от 4 сек. пред Илиев и Дончев, а колата на Атанасов получи повреда в предавателната кутия. В следващата отсечка – трудната Аврен с макадамова част, спечелиха отново Атанасов и Сивов, а на второто минаване на фарове останаха втори.  \r\nВ неделя предстоят 4 състезателни отсечки – две в региона на Аладжа Манастир и две около Аврен в обратна на днес посока.", "date": "2018.10.14", "title": "Спорт: Мирослав Ангелов и Недялко Сивов с автомобил „Skoda Fabia R5“ водят в съботния ден от рали „България 2018“."}
{"url": "http://www.focus-news.net/news/2018/10/14/2578089/sport-nov-medal-za-balgariya-na-mladezhkata-olimpiada-v-buenos-ayres.html", "text": "Спорт: България спечели още един медал на младежките олимпийски игри в Буенос Айрес. В кат. над 85 кг Христо Христов завоюва сребро, което е второ наше отличие в щангите. Българинът тръгна отлично с три успеха в изтласкването на 165, 170 и 173 кг, което го направи лидер на почивката с цели 11 кг преднина пред Енцо Куворге (Хол) и Алиреза Юсефи (Иран). В изтласкването обаче Юсефи вдигна необходимите му 12 кг повече и това му осигури титлата. Христо премина с успех през 196, 202 и 206 кг, но иранецът се справи последователно с 202, 211 и 218 кг! Един килограм повече и титла за Юсефи с двубой 380 кг, сребро за Христов с 379 кг и бронз за Куворге с 365 кг. \r\nТака българите с медали в Буенос Айрес станаха общо осем, като поне четири от тях за златни: злато за стрелеца Кирил Киров, бадминтонистката Мария Делчева и за двойката акробати Мариела Костадинова и Панайот Димитров, минимум сребро за тенисиста Адриан Андреев и сребро за щангиста Христо Христов, плюс бронз за щангистката Галя Шатова и за бореца Едмонд Назарян. \r\nМеждувременно Стефка Костадинова се срещна с част от българските медалисти на младежката олимпиада в Буенос Айрес. Президентът на БОК поздрави лично и благодари на всеки един от нашите млади таланти, като им пожела успехите в Аржентина да бъдат първите крачки към бъдещи победи в големия олимпийски спорт. Последваха много снимки и селфита в олимпийското село, след което Костадинова разговаря дълго с всеки едни от нашата делегация.", "date": "2018.10.14", "title": "Спорт: Нов медал за България на младежката олимпиада в Буенос Айрес"}
{"url": "http://www.focus-news.net/news/2018/10/14/2578092/gd-granichna-politsiya-intenziven-e-trafikat-na-izhod-na-gkpp-kapitan-andreevo-za-tovarni-avtomobili.html", "text": "Интензивен е трафикът на изход на ГКПП „Капитан Андреево“ за товарни автомобили. Това съобщиха от пресцентъра на  ГД „Гранична полиция“ . Данните са към 6.00 часа. На границата със Сърбия, Гърция, Македония и Румъния движението се извършва нормално на всички гранични контролно-пропускателни пунктове.", "date": "2018.10.14", "title": "ГД „Гранична полиция“: Интензивен е трафикът на изход на ГКПП „Капитан Андреево“ за товарни автомобили"}
{"url": "http://www.focus-news.net/news/2018/10/14/2578093/anadolu-agency-dolarat-e-edinstveniyat-sayuznik-na-sasht-tvardi-predsedatelyat-na-turskiya-parlament.html", "text": "Според Бинали Йълдъръм, председател на турския парламент, „Доларът е единственият съюзник на САЩ“, съобщава турската информационната агенция  Аnadolu Agency .  \r\nТова изявление е направил в събота в Женева по време на консултативна среща на Парламентарния съюз на Организацията за ислямско сътрудничество.   \r\nСпоред турския политик така няма да се заличи присъствието на Палестина. Той е обвинил САЩ, че въоръжават терористичната групировка ПКК, като използват за претекст борбата с „Ислямска държава“. „Не може една терористична група да се използва, за да се води борба с друга“, казва Йълдъръм и пита: „Тогава какво ще правим утре, за да унищожим тази терористична група?“ \r\nСлед срещата той се е срещнал със своя судански колега Ибрахим Ахмед Омер. Двамата са обсъдили въпроси, свързани с икономическите и културните отношения. Ивелина Ватова", "date": "2018.10.14", "title": "Аnadolu Agency: Доларът е единственият съюзник на САЩ, твърди председателят на турския парламент"}
{"url": "http://www.focus-news.net/news/2018/10/14/2578087/sport-balgarskite-boksyori-si-osiguriha-oshte-edin-medal-ot-evropeyskoto-parvenstvo-za-yunoshi-i-devoyki-v-anapa-rusiya.html", "text": "Спорт:  Българските боксьори си осигуриха още един медал от европейското първенство за юноши и девойки в Анапа, Русия. Емирджан Мехмед се класира за полуфиналите в категория до 63 кг и така си гарантира най-малко  бронзовото  отличие от шампионата. На  четвъртфиналите той победи арменеца Вахан Манукян.  \r\nЗа жалост, другите ни двама четвъртфиналисти, които боксираха във вечерната сесия, претърпяха загуби и отпаднаха от по-нататъшната борба. Красимир Джуров отстъпи пред  Али Заманов (Азербайджан) в кат. до 48 кг. Николай Зафиров не успя да се справи с   Ясин Херми (Италия) при 70-килограмовите. \r\nТака България ще има 4 медала от европейското, след като по-рано в събота поне бронз си осигуриха Радослав Росенов (кат. до 46 кг), Ясен Радев (52 кг) и Уилям Чолов (66 кг).", "date": "2018.10.14", "title": "Спорт:  Българските боксьори си осигуриха още един медал от европейското първенство за юноши и девойки в Анапа, Русия."}
{"url": "http://www.focus-news.net/news/2018/10/14/2578085/the-daily-express-britanskite-ribari-imat-poslanie-za-brekzit.html", "text": "Британските рибари вярват, че други страни, членки на Европейския съюз, ловят риба във водите на Обединеното кралство, а Общите правила за риболова им определят колко риба те самите могат да ловят, пише британският  The Daily Express .  \r\nСтриктните правила на Европейския съюз означават, че някои британски рибари се принуждават да хвърлят обратно в морето улова си. \r\nОбщата рибарска политика на ЕС, която цели да се грижи риболовът да е съобразен с икономическите и екологични критерии за устойчиво развитие, се осмива от британските рибари, които са убедени, че тя е по-полезна да унищожи рибарството вместо да го защити. Ивелина Ватова", "date": "2018.10.14", "title": "The Daily Express: Британските рибари имат послание за Брекзит"}
{"url": "http://www.focus-news.net/news/2018/10/14/2578091/pregled-na-mezhdunarodnite-novini-do-6-chasa-agentsiya-fokus.html", "text": "Външният министър на Мексико Луис Видегарай в събота е съобщил на своя китайски колега, че новата търговска сделка на държавата му със САЩ и Канада няма да попречи на икономическите отношения с други страни, информира  Reuters , позовавайки се на съобщение от Външното министерство на страната. \r\nСпоред подписания неотдавна пакт, който трябва да замени Североамериканското споразумение за свободна търговия (НАФТА), ако една от страните по него влезе в свободна търговска сделка с „не-пазарна“ държава като Китай, в срок от шест месеца останалите може да го напуснат и да създадат помежду си ново двустранно съглашение. Този механизъм би помогнал на Доналд Тръмп да изолира Китай икономически посред ескалиращата митническа война между двете водещи икономически сили, и да даде възможност Вашингтон да налага ефективно вето върху всяка търговска сделка, която Канада или Мексико се опитат да сключат с Китай. \r\nВидегарай не е уточнил дали Мексико ще търси подобна сделка, но е заявил, че новият пакт, наречен Споразумението САЩ-Мексико-Канада, няма да блокира двустранните контакти със страни, които не участват в него. \r\nВ съобщението от мексиканското външно министерство се пояснява, че нито едно от правилата в  този документ не представлява пречка за Мексико като суверенна държава да развива двустранни отношения или икономически обмен с трети държави.  Американският търговски министър Уилбър Рос е определил мярката като „отровно хапче“, което може да се имитира. \r\n*** Специалният представител на САЩ за примирение в Афганистан Залмай Халилзад е провел в Катар преговори с емисари на радикалното ислямистко движение „Талибан“. Целта на разговорите е била да се потърси път за прекратяване на 17-годишното участие на САЩ в афганистанската война, съобщи вестник The Wall Street Journal, позовавайки се на източник, запознат с хода на преговорите, предава руската агенция EA Daily. \r\nСъгласно информацията, това е втора среща за четири месеца, на която представители на САЩ са водили директни преговори с афганистанските талибани. \r\nВ момента американският дипломат Халилзад е на турне в региона, в рамките на което е провел срещи с официални лица от Афганистан, Пакистан, Саудитска Арабия и Обединените Арабски Емирства (ОАЕ). \r\n*** „За ДСИ (Демократичният съюз за интеграция) е най-важно да бъде завършена процедурата за конституционните промени в парламента. Това наричаме план „А“, а план „Б“ е, когато се изчерпят възможностите за реализиране на план „А“. Тогава ще отидем на предсрочни избори“, подчерта в събота македонският вицепремиер по европейските въпроси Буяр Османи, цитиран от македонския портал „А1 Он“. \r\nОсмани посочи, че партията трябва да насочи 99% от времето, енергията и фокуса си за реализация на план „А“ и събиране на квалифицирано мнозинство, което да приеме конституционните промени, с което да бъде продължен мониторингът и пътят към членство в ЕС и НАТО. \r\n„Ако се изчерпят, а аз все още съм оптимист, че не са изчерпени всички възможности, разбира се, ще трябва да мислим и за план „Б“ – избори, които ще донесат повече въпросителни, отколкото ще послужат за разрешаване на ситуацията“, заяви вицепремиерът. \r\n***  На представителите на косовските власти е казано ясно да спрат да говорят за Прешево, Буяновац и Медведжа и да стоят далеч от Централна Сърбия, предава белградското радио  „Б92“. \r\nПо думите на сръбския премиер Ана Бърнабич, изказани в петък, „трябва да се говори за това, дали може да се стигне до компромис, който да осигури дългосрочно нормализиране на отношенията между Белград и Прищина“. \r\nМинистър-председателят на Сърбия е направил този коментар във връзка с изказването на косовския президент Хашим Тачи, че е получил подкрепата на френския си колега Еманюел Макрон за възможна корекция на границата, който включва присъединяването на Прешево, Медведжа и Буяновац към Косово“. \r\n***  Поне 50 души са убити при газова експлозия в югоизточната част на Нигерия, информира турската  АА , като се позовава на съобщение от събота вечерта от официалните власти в Лагос.  \r\n“В момента имаме сведения за 50 жертви, но пълен отчет ще получим в понеделник,” е съобщил за медията регионалният директор на Националната служба за управление на спешни случаи Еванс Угох.  \r\nСпоред него експлозията се е случила в ранните съботни часове докато хората са загребвали гориво от повреден газопровод, през който държавната петролна корпорация пренася преработения суров петрол до своето хранилище  в Енугу, главният град на провинцията със същото име. \r\n***  Оглавяваната от САЩ международна коалиция е използвала забранения с международни резолюции бял фосфор при удар по сирийския град Хаджин, съобщава агенция SANA, като се позовава на местни източници, предава  РИА Новости . \r\nБомбардирани са няколко района на града, който се намира на 110 км от Дейр-ез-Зор. \r\nПо данни на телевизионния канал Ikhbariya, снаряд е попаднал в пекарната ас-Суса, в резултат от което са загинали няколко мирни жители, а други са пострадали. \r\nТова не са първите удари по Хаджин, при които са използвани забранени боеприпаси, отбелязва РИА Новости. Както съобщи Центърът за примиряване на враждуващите страни в Сирия, на 8 септември два американски самолета F-15 при удар по града са използвали фосфорни снаряди. В резултат от атаката са избухнали силни пожари. \r\n***  Президентът на САЩ Доналд Тръмп заяви, че се надява освобождаването на американския пастор Ендрю Брънсън от Турция да доведе до подобряване на отношенията с Анкара, след месеци на дипломатическо напрежение, което впоследствие предизвика срив на турската лира, предава  AFP . \r\nТръмп също така отхвърли доклада на американския телевизионен канал „NBC“, че двете страни са постигнали тайна договорка за това Брънсън да бъде освободен в замяна на облекчаване на „икономическия натиск“ върху Анкара от страна на САЩ. \r\n„Не правя сделки за заложници“, написа Тръмп в социалната мрежа „Туитър“. \r\n„Има, обаче, огромна благодарност от страна на САЩ, което ще доведе до добри, дори страхотни, отношения между САЩ и Турция!“, добави още той.", "date": "2018.10.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/14/2578097/nimh-dnes-shte-bade-predimno-slanchevo-s-po-znachitelni-uvelicheniya-na-oblachnostta-nad-yuzhnite-rayoni-ot-stranata.html", "text": "Днес ще бъде предимно слънчево с по-значителни увеличения на облачността над южните райони от страната. В сутрешните часове на отделни места в низините и около водните басейни видимостта ще е намалена. Ще духа слаб, по Черноморието до умерен вятър от изток-североизток. Максимални температури между 19° и 24°, в София 20°. Това съобщи за  Агенция „Фокус”  дежурният синоптик  Анна Дякова от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево, преди обяд на места, главно по южното крайбрежие с мъгла или ниска облачност. Ще духа до умерен североизточен вятър. Максимални температури на въздуха: 18°-20°. Температурата на морската вода е 19-20°. Вълнението на морето ще бъде 3-4 бала. \r\nНад планините ще бъде предимно слънчево. Ще духа слаб, по високите и открити части умерен източен вятър. Максималната температура на височина 1200 метра ще е около 13°, на 2000 метра - около 7°. \r\nАтмосферното налягане ще бъдe по-високо от средното за октомври, през деня ще се задържи почти без промяна.", "date": "2018.10.14", "title": "НИМХ: Днес ще бъде предимно слънчево с по-значителни увеличения на облачността над южните райони от страната"}
{"url": "http://www.focus-news.net/news/2018/10/14/2578096/predstoyashti-sabitiya-v-stranata-za-14-oktomvri-agentsiya-fokus.html", "text": "*** \r\nОт 11.30 часа на площад „Възраждане“ президентът Румен Радев ще бъде гост на Троян по повод 150-ата годишнина от обявяването му за град. \r\n*** \r\nПравославната църква прославя  преподобна  Параскева - Петка Българска /Търновска, Епиватска, Белградска, Яшка/.  По този повод Негово Преосвещенство Белоградчишки еп. Поликарп ще оглави св. Литургия в старинния столичен храм „Св. Петка\", на ул. „Калоян\" 7. По повод храмовия празник в девическия манастир „Св. Петка\", с. Клисура, край Банкя, ще бъде отслужена празнична св. Литургия.  Св. Литургия в чест на храмовия празник ще бъде отслужена и в храм „Св. Петка\", кв. \"Орландовци\". Началото на литургиите е 09.00 часа.  \r\n*** \r\nВ столичната Зоологическа градина ще бъде подредена цветна мозайка от пластмасови капачки. \r\n*** \r\nВ Ramada Sofia City Center ще се проведе Медицинско работно изложение.  \r\n*** \r\nОт 09.30 часа в киносалона на ул. „Позитано“ №20 ще се проведат Деветнадесети фестивал на патриотичната и антифашистката песен „Сребърни чучулиги” и Шеснадесети фестивал на фронтовата песен „Альоша”. \r\n*** \r\nОт 11.00 часа в жк \"Овча купел-1\", до блок 412, откъм вход \"А\", общинският съветник от БСП Николай Николов ще подкрепи гражданите от \"Овча купел\" в поредното им мероприятие срещу презастрояването в квартала и високоетажното строителство на терените, отредени за детски градини, училища, улици, паркинги, алеи и зелени площи. \r\n*** \r\nОт 14.00 часа пред Министерския съвет Български вегански съюз организира национален протест с искане за забрана на опитите и експериментите с животни. \r\n*** \r\nОт 15.00 часа в Софийския зоопарк ще се проведе второто за София събитие, част от 22-рата Европейска нощ на прилепите. \r\n*** \r\nОт 19.00 часа в Театър Азарян ще бъде представен спектакълът „Корабът Нощ“. \r\n*** \r\nОт 19.00 часа в Литературен клуб „Перото“ ще се проведе среща с писател Херман Кох. \r\n*** \r\nОт 07.00 часа в с. Орлинци, община Средец, ще се проведат кметски избори.   \r\n*** \r\nВ „Акве калиде“ деца ще строят миниатюрни приказни замъци. \r\n*** \r\nОт 11.00 часа в Зала 1 на Фестивалния и конгресен център ще се състои концертът „Магията на киното“. \r\n*** \r\nОт 11.00 часа в новата зала на читалището в село Аспарухово Общински съвет – Дългопол ще се проведе изнесена сесия. \r\n*** \r\nОт 11.00 часа в Държавен куклен театър „Дора Габе“ ще бъде представен спектакълът „Неродена мома“. \r\n*** \r\nОт 07.00 часа в с. Столетово, община Карлово, ще се проведат кметски избори.  \r\n*** \r\nОт 09.00 часа в църквата „Св. Петка“  ще бъде отслужена архиерейска света Литургия.  \r\n*** \r\nОт 16.30 часа в Зала 1 на Областната администрация Комисията по европейски въпроси и контрол на европейските фондове ще проведе работно посещение в град Русе. \r\n*** \r\nОт 07.00 часа в с. Суходол, община Главиница, ще се проведат кметски избори.   \r\n*** \r\nОт 11.00 часа Симитли ще бъде домакин на турнир „Футбол 7“. \r\n*** \r\nОт 11.00 часа в салона ДКТ – Сливен ще бъде представен спектакъла „Кокошка с брошка“. \r\n*** \r\nОт 11.00 часа в най-новия параклис в Смолян Негово Високопреподобие архиерейският наместник на Смолянска духовна околия архимандрит Висарион ще отслужи благодарствен молебен към св. преподобна Параскева – Петка Българска. \r\n*** \r\nОт 11.00 часа в Куклен театър ще бъде представен спектакълът „Задави се меца“ по Ран Босилек. \r\n*** \r\nОт 14.00 часа ще се състои празник на село Памукчии.  \r\n*** \r\nОт 08.00 часа в храм „Света Петка” ще бъде отслужена Света литургия с празничен водосвет по повод празника на Твърдица, от 10.00 часа е посрещането  на официалните гости в Община Твърдица и ритуалът за вдигане на знамената и поднасяне на венци и цветя на Паметника на свободата на пл. „Свобода”. В 10.40 часа започва Тържествената сесия на Общински съвет-Твърдица. В 11.30 часа отново на площада ще се състои  празничен концерт за жителите и гостите на Твърдица . Концерт на Димитър Аргиров и Соня Чакърова , както и празнично хоро ще се състоят на централния градски площад от 19 часа. \r\n*** \r\nОт 09.00 часа в църквата „Св. Параскева - Петка“ ще бъде отслужена Божествена света Литургия, с която ще започне Празничната програма за 150-годишния юбилей на град Троян. \r\n*** \r\nОт 11.30 часа в новата зала „Арена Шумен“ ще се проведе XVIII открит републикански турнир по спортни танци за Купа „Шумен“.", "date": "2018.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2018/10/14/2578094/aktualna-patna-obstanova.html", "text": "І.Метеорологична обстановка  \r\nВ ранните сутрешни часове на 14.10.2018 г., главно в Югоизточна България ще се образува мъгла или ниска облачност. Ще бъде предимно слънчево с по-значителни увеличения на облачността на южните райони от страната. Преди обяд на места в низините и около водните басейни, на повече места в югоизточните райони от страната, ще има мъгла или ниска облачност. Ще духа слаб източен, в Източна България до умерен североизточен вятър. Максимални температури между 19° и 24°, в София 20°. Това съобщиха от  пресцентъра на Агенция „Пътна инфраструктура“. \r\nОграничения за товарни автомобили \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две ленти в посока София.  \r\nШофьорите да се движат с повишено внимание, спазвайки ограничението на скоростта – до 90 км/ч в участъка от 45+900 до км 53+000 и в двете посоки поради неравности по пътната настилка.  Срок до 20.12.2018 г. \r\nВ участъка от км 34+980 до км 41+560 движението се осъществява двупосочно в платното в посока София поради ремонтно-възстановителни дейности на виадукти при км 37+390 и км 38+240.  \r\nОбласт Пазарджик: \r\nДо 15.10.2018 г. движението се осъществява двупосочно в платното посока Пловдив в участъка от км 89+000 до км 89+600 поради ремонт на пътно съоръжение над р. Елшишка. \r\nОбласт Стара Загора: \r\nДо 20.12.2018 г.  движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка.  \r\nОбласт Бургас: \r\nДо 30.10.2018 г. шофьорите да се движат с повишено внимание и съобразена скорост, спазвайки пътната сигнализация в участъка от км  308+107 до км 359+475 /Деветак – Ветрен/, където се извършва косене на тревни площи.  \r\nАМ „Хемус“:  \r\nОбласт София:  \r\nДо 31.10.2018 г. движението в участъка от км 6+790 до км 11+850 се осъществява двупосочно в платното посока София поради ремонтни дейности по виадукт при км 9+360. Движението. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. шофьорите да се движат с повишено внимание при Потоп от км 18+680 до км 19+600 в посока Варна поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nДо 20.12.2018 г. е ограничено движението на МПС над 12 тона от км 30+260 до км 47+060 /от п.в. \"Витинска река\" до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\n\tОбласт Шумен: \r\n\tДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в платното в посока Бургас поради ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Люлин“:  \r\nОбласт София:  \r\nДо 20.11.2018 г. движението от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява двупосочно в платното за Перник  поради изтичане на кална маса и опасност от срутване на скална маса на пътното платно при км 9+600. Скоростта на движение се ограничава до 50 км/ч.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nДо 15.10.2018 г. движението по път І-1/Е-79/ Видин – Монтана от км 75 до км 100 и в участъка от км 103 до км 110 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти.  \r\nДо 22.11.2018 г. при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\nОбласт Варна: \r\nДвижението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 17.10.2018г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 15.10.2018 г. \r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 от км 14+100 до км 34+100 в участъка Паницово – Гюльовци се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\n  Път ІІІ –906: Движението по път III-906 от км 14+100 до км 61+000 в участъка Паницово – м.с.Черно море се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 от км 9+000 до км 28+000 в участъка Изворище – Ахелой се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-13: Движение в една лента по път II-13  Крапчене - Сумер от км 0+100 до км 3+500 поради извършване ремонтни дейности. Срок 15.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-8003: Движението по път III-8003 с. Дюлево – разклона за  Стрелча /път III-606/, се извършва в една лента от км 35+890 до км 35+910, поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018г.  \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 17.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: До 25.10.2018 г. движението се осиществява двупосочно в платното в посока Ботевград и АМ „Тракия“ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Обособени са две ленти за движение в посока Варна.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nДвижението по път II-81 София - Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок  22.10.2018 г.     \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55:Движението по път II-55 проход ,, Република’’ от км 33+500 до км 51+000 се осъществява в една лента поради извършване на ремонт на СПО. Движението на МПС се регулира от сигналисти. Срок до 16.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.14", "title": "Актуална пътна обстанова"}
{"url": "http://www.focus-news.net/news/2018/10/14/2578101/obshtinskiyat-savetnik-ot-bsp-sofiya-nikolay-nikolov-se-vklyuchva-v-nova-initsiativa-na-grazhdanite-ot-ovcha-kupel-sreshtu-prezastroyavaneto.html", "text": "Общинският съветник от БСП Николай Николов ще подкрепи гражданите от \"Овча купел\" в поредното им мероприятие срещу презастрояването в квартала и високоетажното строителство на терените, отредени за детски градини, училища, улици, паркинги, алеи и зелени площи. Това съобщиха от пресцентъра на  БСП - София . \r\nТо ще се проведе от 11.00 часа в жк \"Овча купел-1\", до блок 412, откъм вход \"А\". \r\nНиколай Николов, който подкрепя гражданите от \"Овча купел\" още от възникването на проблемите с презастрояването в района, ще подпише и петицията, която подготвят организаторите на събитието в неделя.  \r\nГражданите от квартала ще инициират и конкурс за детска рисунка на тема: \"Нашите неизградени детски градини, детски площадки, училища, паркове и спортни игрища\".", "date": "2018.10.14", "title": "Общинският съветник от БСП-София Николай Николов се включва в нова инициатива на гражданите от \"Овча купел\" срещу презастрояването"}
{"url": "http://www.focus-news.net/news/2018/10/14/2578099/prezidentat-rumen-radev-shte-poseti-grad-troyan.html", "text": "Президентът Румен Радев ще бъде гост на Троян по повод 150-ата годишнина от обявяването му за град. Това съобщиха от  прессекретариата на държавния глава . Празничната програма ще се състои на площад „Възраждане“ и е с начало от 11.30 часа.", "date": "2018.10.14", "title": "Президентът Румен Радев ще посети град Троян"}
{"url": "http://www.focus-news.net/news/2018/10/14/2578103/kathimerini-gartsiya-dvama-politsai-i-oshte-devet-drugi-sa-arestuvani-za-droga.html", "text": "Двама полицаи в събота са арестувани заедно с още деветима заподозрени  за изнудване и наркотрафик по време на трансгранична операция, съобщава електронното издание на гръцкия всекидневник  Kathimerini .  \r\nСмята се, че групата е снабдявала с кокаин и канабис клиенти в няколко гръцки града.  \r\nВ нея има и осем албанци. За главатаря на бандата се твърди, че също е албанец, който се издирва и от двете страни на границата. Ивелина Ватова", "date": "2018.10.14", "title": "Kathimerini (Гърция): Двама полицаи и още девет други са арестувани за дрога"}
{"url": "http://www.focus-news.net/news/2018/10/14/2578102/sofiya-nad-4000-atleti-se-ochakva-da-startirat-na-maratona-v-stolitsata.html", "text": "Рекордните над 4000 атлети се очаква да стартират в Wizz Air София маратон 2018 днес. Това съобщиха от  пресцентъра на Столична община . Рекорд ще има и по отношение на страните с представители, маратонци от 48 държави са се записали до този момент за участие, с две повече от миналата есен. „Маратонът отдавна се е превърнал в един от спортните символи на българската столица. Тази есен организаторите подготвят наистина внушително събитие, в годината, когато София е Европейска столица на спорта. Само в класическата дистанция на 42.195 км участниците са 550, сред тях ще има 12 много силни състезатели при мъжете и 6 при жените. Това са елитни маратонци от Кения, Мароко, Уганда, Руанда, Тунис, Етиопия и др. В масовия старт на 3 км досега заявките са над 700 и се очаква да достигнат 1200. За първи път на Софийския маратон ще присъства делегат на Международната федерация по лека атлетика (IAAF). Португалецът Карло Кардосо ще инспектира трасето и цялостно ще оцени организацията на състезанието, което кандидатства за категория „bronze level” в ранглистата на най-прочутите световни маратони. Карлос Кардосо е ръководител на най-голямата европейска неправителствена организация в спорта – ЕНКСО. Софийският маратон отново обединява няколко благотворителни каузи, а по трасето ще помагат стотици доброволци, заяви Елен Герджиков, председател на Столичен общински съвет и председател на Фондация „София – Европейска столица на спорта“. \r\nГерджиков призова за толерантност и разбиране от страна на гражданите във връзка с причинените неудобства от промените в движението на част от булевардите по трасето за няколко часа. „Всеки град има подобно събитие и е горд със своя маратон. Нека отдадем заслуженото на атлетите и да ги приветстваме,“ каза още Герджиков. Организатори на Софийския маратон са Столична община, Фондация „София – Европейска столица на спорта“, Министерството на младежта и спорта, БОК, БФЛА. Президентът на Българска федерация лека атлетика Добромир Карамаринов отбеляза, че от година на година маратонът се разраства, като става все по-класен и добре организиран. „Благодаря на хората, които вършат огромна логистична дейност, за да имаме едно отлично състезание,“ каза Карамаринов и допълни, че в държавното първенство ще стартират 22 жени и 73 мъже. „Наградният фонд е внушителните 63 000 лв., плюс 20 000 лв. джакпот. Победителите при мъжете и при жените в класическия маратон ще получат по 8000 лв., подгласниците им по 4000 лв., класиралите се на трето място по 2400 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10.5 км, както и за челната тройка при ветераните в маратонската дистанция. За трета поредна година е предвиден паричен бонус за най-бързите софиянци в маратона. Парична награда от по 300 лв. ще получат финиширалите с най-добри времена мъж и жена, родени в София. Парични премии ще има и за медалистите в Държавното първенство, тъй като Софийският маратон ще определи шампионите на 42.195 км. Wizz Air отново ще дари на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация,“ каза Анатоли Илиев, орг. секретар на София2018 и един от основните двигатели в организацията на маратона през годините. Наред с това ще бъде разиграна томбола с 20 награди сред всички завършили масовото бягане на 3 км. Софийският маратон се осъществява с любезното съдействието на Софийска вода, ACICS, Garmin, минерална вода Банкя, HerbaLife, NN, Right Rental, 60K, FiBANK, 5kmRun, Стройрент, WELЕDA, Go4Raw, BMW и др. Повечето от тях ще наградят призьорите и ще приветстват участниците със свои представители при връчването на наградите. Всеки стартирал ще получи рекламна тениска с уникално красив дизайн, а успешно завършилите основните дистанции ще бъдат отличени с много красив медал като спомен от участието в събитието. Илиев благодари на спонсорите и отбеляза специалната игра, която организира един от основните партньори - Софийска вода. Наред с това част от събраните с благотворителна цел суми ще бъдат преведени на Природен парк „Витоша“ по проекта за изграждане на спортни площадки за хората със специални нужди. За първи път имаме двама вече осигурили си джакпота от общо 20 000 лв. с по две победи от маратоните в Ст. Загора и във Варна тази година. София е финалът на веригата маратони под мотото „Бягането като начин на живот“. Елитни атлети от цял свят пристигат за WIZZ AIR София маратон 2018. Десетки елитни атлети от цял свят вече са потвърдили участие на WIZZ AIR София маратон. Поредното, 35-о издание на едно от емблематичните събития за българската столица е насрочено за днес със старт-финал пред националния стадион. Откриването е в 9.30 ч., в 9.40 потеглят участниците в масовото бягане на 3 км, след тях точно в 10.00 ч. ще стартират маратонците. При мъжете с най-силен личен рекорд засега е Доди Фейера Гемеда от Етиопия, който впечатлява с личното си постижение 2.09:42 часа от маратона в Донгюн (Китай) през 2016 г. Рядко в България пристига маратонец с персонален рекорд под 2.10 ч., а Доди е бягал под 2.15 ч. осем път в последните пет години. Той обаче ще срещне сериозна съпротива, тъй като в София ще стартират редица класни маратонци, сред тях и миналогодишният победител с рекорд на трасето Бармао Кипроно от Етиопия, който също има резултат под 2.10 ч. във визитката си. Кенийската армада ще бъде представена от Абел Роб, който е с две втори места от тазгодишните български маратони и също е с шанс за спечелване на джакпота. Негови сънародници са Марк Ротич и Киплагат Кипчирчир с личен резултат 2.12 ч. Интересен факт е, че Кипчирчир и миналогодишният шампион Кипроно са от отбора на NN Running Team, в който членува и  олимпийския шампион Елуид Кипчоге (Кения), подобрил преди две седмици световния рекорд 2.01:39 ч. на маратона в Берлин. Елитната група се допълва от Жан Симуквека от Руанда и мароканецът Нуйни Редуан с личен рекорд 2.14 ч. \r\nДо тях ще застане супер амбицираният Ахмет Насеф, който с две победи досега тази година е основен претендент за спечелването на джакпота от 20 000 лв. При жените кенийката Рут Матебо също има два триумфа от Стара Загора и Варна тази година. Рут ще защитава титлата си от м.г. и ще гони победата в компанията на своята сънародничка Бети Джематия, до тях на старт ще застанат Клементине Муканданга от Руанда, Марел Ханене от Мароко и други елитни атлетки. „В неделя ще видим на старт четирима мъже с лични рекорди под 2.12 ч., което е предпоставка за силни резултати, а защо не и за нов рекорд на трасето, след като миналата година той бе подобрен с 2.14:47 ч.,“ каза директорът на маратона Даниел Дуков. Той призова от следващата година състезанието да бъде по ново трасе, което с по-малко обиколки да създава повече комфорт в бягането на участниците и по-специално на елитните маратонци.", "date": "2018.10.14", "title": "София: Над 4000 атлети се очаква да стартират на маратона в столицата"}
{"url": "http://www.focus-news.net/news/2018/10/14/2578107/sitel-edinadeset-migranti-sa-zaginali-pri-pozhar-na-prevozno-sredstvo-izbuhnal-sled-katastrofa.html", "text": "Гръцката полиция съобщи за откриването на телата на 11 мигранти в опожарено превозно средство, предава скопската телевизия  „Сител“ . \r\nУточнява се, че автомобилът в управляван с голяма скорост и се е сблъскал с камион, който се движел в насрещното посока, след което двете превозни средства са се запалили. Медиите съобщават, че хората не са успели да напуснат автомобила навреме и са загинали при пожара. Тежкият инцидент се е случил на пътя Кавала-Солун. Други подробности за произшествието не се привеждат. Тереза Герова", "date": "2018.10.14", "title": "„Сител“: Единадесет мигранти са загинали при пожар на превозно средство, избухнал след катастрофа"}
{"url": "http://www.focus-news.net/news/2018/10/14/2578104/praznichnata-programa-za-150-g-yubiley-na-grad-troyan-shte-zapochne-s-arhiereyska-sveta-liturgiya-v-hram-sv-petka.html", "text": "На 14 октомври, Петковден, ден на Преподобна Петка Българска - Петковден и празник на град Троян, тази година ще се отбележи 150 г. юбилей на града. \r\nПразничната програма започва с Божествена света Литургия в 9:00 ч. в църквата, която носи името на покровителката на града – „Св. Параскева-Петка“, която ще бъде оглавена от Негово високопреосвещенство Ловчанския митрополит Гавриил, предаде репортер на  Агенция \"Фокус\" . \r\nНа 14 октомври, когато троянци и гости на града ще честват най-големия троянски празник – 150 годишния юбилей, се очаква президентът Румен Радев да се  включи в  градските тържества.  \r\nГости на града ще бъдат посланици, депутати, изявени публични личности, гости от страната и чужбина. Никола Петков", "date": "2018.10.14", "title": "Празничната програма за 150 г. юбилей на град Троян ще започне с архиерейска света Литургия в храм \"Св. Петка\""}
{"url": "http://www.focus-news.net/news/2018/10/14/2578106/shumen-xviii-otkrit-republikanski-turnir-po-sportni-tantsi-za-kupa-shumen-shte-se-provede-v-grada.html", "text": "Шумен е домакин на XVIII открит републикански турнир по спортни танци за Купа „Шумен“. Това съобщиха от  Община Шумен . Той ще се проведе в новата зала „Арена Шумен“. Организатори на събитието са Община Шумен, Българска федерация по спортни танци, Общинският младежки дом и Клубът по спортни танци „Фея-данс“. Състезанието се провежда под патронажа на кмета на Шумен Любомир Христов. Началото на турнира е в 11.30 часа. \"Новото през тази година е участието на формации в турнирната програма\", съобщи Румена Андреева, директор на Общинския младежки дом. Състезателите са разпределени в шест възрастови групи и по класове. Първи ще танцуват некартотекирани двойки и момичета. „Веднага след първата група латино танци ще представят пред публиката в залата формациите към клубовете по спортни танци в страната“, обясни още Андреева. Танцовите двойки ще се състезават от 13.30. Най-интересна, по традиция, се очертава да бъде четвъртата част, която включва надпревара за Купа „Шумен“.  В ритмите на латино-американски танци ще се развихрят юноши – младша и старша възраст, младежи – аматьори и деца. В 20.00 часа ще бъдат наградени победителите в турнира.", "date": "2018.10.14", "title": "Шумен: XVIII открит републикански турнир по спортни танци за Купа „Шумен“ ще се проведе в града"}
{"url": "http://www.focus-news.net/news/2018/10/14/2578105/denyat-14-oktomvri-v-svetovnata-istoriya.html", "text": "Земите на индианците Чероки са обявени през 1768 г. за собственост на британската корона. \r\nФренската кралица Мария Антоанета е изправена пред Революционния трибунал във Франция през 1793 г. Два дни по-късно тя е осъдена на смърт и изпратена на гилотината. \r\nАнглийската атомна ракетна подводница “Renown” се сблъсква през 1969 г. с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви. \r\n2015 г. \r\nЛитературната награда „Букър“ се присъжда на ямайския писател Марлон Джеймс. \r\n2014 г. \r\nАвстралийският писател Ричард Фланаган спечелва британска литературна награда „Ман Букър“ за 2014 г. с романа си „Тесният път към дълбокия север“. ЗА първа година за наградата се състезават творци от всички националности. До този момент превилегия имаха само автори от Великобритания, Ирландия и Общността на нациите. \r\n2013 г. \r\nАмериканските икономисти Ларс Питър Хансен, Юджийн Фама и Робърт Шилър печелят Нобеловата награда за икономика за приноса си по улавяне на тенденции на финансовите пазари. \r\n2012 г. \r\nВ Литва се провеждат парламентарни избори. \r\nАвстрийският парашутист Феликс Баумгартнер в изпълнение на проекта Red Bull Stratos скача от рекордната височина от 39 километра, като първи преодолява свръхзвуковата бариера при свободно падане, достигайки 1342,8 км/ч (373 м/с). \r\nИзпълнителен директор на ExxonMobil - шейсет годишният британски гражданин Никълъс Мокфорд е застрелян късно през нощта в предградие на Брюксел на излизане от италиански ресторант. Маскирани мотоциклетисти го екзекутират с четири куршума, а съпругата му е жестоко пребита. \r\n2011 г. \r\nВ Гуадалахара, Мексико започват 16-те Панамерикански игри. \r\nСилвио Берлускони преминава успешно вота на недоверие. \r\nОснователят на хедж фонда Радж Раджаратнам е осъден на 11 години затвор. \r\n2002 г. \r\nГрузия обявява православието за официална държавна религия. \r\n1994 г. \r\nПалестинският лидер Ясер Арафат, израелският министър-председател Исак Рабин и израелският министър на външните работи Шимон Перес получават Нобеловата награда за мир. \r\nВ САЩ на екран излиза филмът на Куентин Тарантино “Криминале”. \r\nКуентин Тарантино е американски режисьор продуцент, сценарист и актьор. Роден е през 1963 г. в САЩ. Дебютира през 1992 г. на Фестивала на независимото кино “Сънданс” с филма “Глутница кучета”; следва “Криминале” (1994 г.), спечелил “Златна палма” в Кан, и “Оскар за най-добър оригинален сценарий”. Филмография: “Истински романс” (1993 г.), “Четири стаи” (1995 г.), “От здрач до зори” (1996 г.), “Джаки Браун” (1997 г.), “Kill Bill” (2003 г.). \r\n1981 г. \r\n“Амнести Интернешънъл” обвинява американското правителство в нарушаване на човешките права по време на воденото разследване и съдебния процес срещу задържания по политически съображения Ричард Маршал от Американското индианско движение. \r\n1973 г. \r\nТайландски студенти протестират с искания за демократизация. В кръвопролитните сблъсъци с органите на реда загиват 77 души, а 857 са ранени. \r\n1969 г. \r\nАнглийската атомна ракетна подводница “Renown” се сблъсква с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви. \r\n1964 г. \r\nОт поста първи секретар на ЦК на КПСС и всички заемани партийни и държавни постове е свален Никита Хрушчов. Той е заменен от Леонид Брежнев. \r\n1947 г. \r\nАмериканският летец Чарлз Чък Йегър преминава пръв звуковата бариера на борда на самолета Х-1, конструиран от компанията “Bell Aircraft” за изследователски цели. Йегър е военен пилот участвал във Втората световна война. След края й става началник на тренировъчна програма за експериментален самолет и на 14 октомври 1947 г. става първият човек, преминал звуковата бариера. Йегър също така участва в тренировъчните програми на едни от първите американски астронавти. \r\n1943 г. \r\nСъветските войски освобождават областта Запорожие от окупационните немски войски. \r\n1933 г. \r\nМеждународната конференция по разоръжаване в Женева се прекъсва, след като Германия обявява, че се оттегля от преговорите и напуска Лигата на нациите.  \r\n1929 г. \r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк. \r\n1926 г. \r\nВ Лондон за първи път излиза от печат Книгата на Алън Милн – “Мечо Пух”. \r\n1924 г. \r\nОбразува се Таджикската АССР. \r\n1921 г. \r\nВ Киев е открита първият Всеукраински храм на украинската автокефална църква. \r\n1920 г. \r\nВ Каховка Червената армия разгромява войските на ген. Врангел. \r\n1919 г. \r\nОтрядите на Нестор Иванович Махно превземат Мариупол. \r\nВ Подолски Каменец украинските войски полагат клетва за вярност към Украинската Народна Република. \r\n1917 г. \r\nЗа атаман на Оренбургското казачество е избран офицерът Александър Дутов. \r\n1914 г. \r\nВ Европа пристигат първите канадските отряди, за да участват в Първата световна война. \r\n1913 г. \r\nВ резултат на подземен взрив в шахтата Сенгенид в Южен Уелс загиват 440 души. Това е най-голямата авария в историята на Британия. \r\n1912 г. \r\nПо време на кампания в Милуоки, Уисконсин, бившият американски президент Теодор Рузвелт е прострелян от Уилям Шранк. Макар и леко ранен Рузвелт изнася заплануваната си реч. Спасява го дебела пачка ръкописна хартия във вътрешния му джоб, която спира смъртоносния куршум. \r\nПо време на Балканската война войските на 1-ва и 3-а армия започват изнасянето си към турската отбрана на линията Люлебургаз - Бунархисар. \r\n1898 г. \r\nАнглийският пътнически параход “Mohegan” се удря в рифовете Монакълс поради навигационна грешка. Загиват 170 човека. \r\n1885 г. \r\nПървите мормонски преселници пристигат в Южна Албърта, Канада. \r\n1884 г. \r\nВ САЩ Джордж Йистман патентова фотографския филм и своята фото плака. \r\n1851 г. \r\nВ Англия е основана информационната агенция Ройтерс. \r\n1822 г. \r\nВиктор Юго сключва брак със Адел Фуше. \r\n1809 г. \r\nС Виенския мирен договор е сложен краят на Австро-френската война. \r\n1806 г. \r\nНаполеон побеждава пруската армия в битката при Йена-Ауерщадт. \r\nПрез 1806 г. Фредерик Вилхелм ІІІ подписва таен договор с Русия и се включва в Третата коалиция срещу Наполеон. \r\nДвойната битка при Йена-Ауерщадт се води на територията на днешна Германия между силите на Наполеон І от Франция и Фредерик Вилхелм ІІІ от Прусия. Решителната победа над пруската армия довежда до елиминирането на Прусия от антифренската коалиция до освободителната война от 1813 г. \r\nВойската на Наполеон наброява около 143 000 души, докато в армията на Прусия влизат около 108 000. \r\nСлед успеха на битката Наполеон завладява Прусия за 6 седмици. \r\n1793 г. \r\nФренската кралица Мария Антоанета е изправена пред Революционния трибунал във Франция. Два дни по-късно тя е осъдена на смърт и изпратена на гилотината. \r\nМария Антоанета е кралица на Франция, съпруга на Луи ХVІ и дъщеря на австрийската ерцхерцогиня Мария Тереза и императора на Свещената римска империя Францис І. Омъжва се за престолонаследника през 1770 г., който се възкачва на престола през 1774 г. Бракът цели да укрепи съюза са отколешния враг на Франция – Австрия.  \r\nСлед щурма на двореца Тюйлери от август 1792 г. Мария Антоанета и съпругът й са изведени и обвинени в измяна. Кралят е екзекутиран през януари 1793 г. Мария Антоанета е изправена пред Революционния трибунал на 14 октомври 1793 г., ден по-късно е произнесена смъртна й присъда, а на 16 октомври тя е гилотинирана. \r\n1768 г. \r\nЗемите на индианците чероки са обявени за собственост на британската корона. \r\n1705 г. \r\nВ хода на войната за испанското наследство австрийските войски превземат Барселона. \r\n1648 г. \r\nОтряди на украинския полковник М. Кривонос превземат Лвовския замък. \r\n1529 г. \r\nОсманските войски под предводителството на Сюлейман Великолепни прекратяват обсадата на Виена и минават в отстъпление. \r\n1322 г. \r\nРобърт Брус Шотландски побеждава английския крал Едуард ІІ при Байленд, като го принуждава да признае шотландската независимост. \r\n1066 г. \r\nАнглийският крал Харолд II е убит в битката при Хейстингс от нормандската армия, начело с Вилхелм (Уилям Нормандски), който заема английския престол. \r\nКонфликтът е вследствие на това, че Едуард Изповедник дава трона на Харолд ІІ, вместо на Велхилм, както е обещал. Вилхелм навлиза в Англия от Нормандия с 4000-7000-на армия, като дебаркира в Пивънси, Съсекс. Вилхелм се движи на изток по крайбрежието до Хейстингс. Харолд посреща нормандските нашественици със 7000-на войска, изтощена от победата в битката при моста при Стамфърд. Англичаните са победени след еднодневни сражения, в които загива Харолд. След битката Вилхелм влиза с армията си в Лондон и е коронован като Уилям І на 25 декември 1066 г. На тази дата са родени:  \r\n1814 г. \r\nРоден е Арист Аристович Куник – руски историк, филолог, академик на Петербургската Академия на Науките от 1850 г. Автор е на трудове по история на руско-скандинавските, руско-византийските и други отношения, работи в областта на сравнителното езикознание.  \r\n1846 г. \r\nРоден е Жан Пиер Русло – френски лингвист, абат. Русло е един от основоположниците на експерименталната фонетика. До 1887 г. е кюре и викарий. Професор-асистент е по френска филология в Католическия институт в Париж от 1910 г., професор е в Колеж дьо Франс от 1923 г. През 1897 г. създава и ръководи лаборатория по експериментална фонетика, изобретява редица фонетични прибори, разработва методи за развитие на речта на глухонемите и за отстраняване на речеви дефекти. Русло е един от създателите на лингвистичната география. Основава диалектоложкото дружество \"Société des parlers de France\" през 1893 г., списанията \"Revue de phonétique\" (заедно с Ю. Перно през 1911 г.) и \"Revue des patois gallo-romans\" (заедно с Ж. Жилерон, през 1887 г., от 1893 г. - \"Bulletin dela Societé des parlers de France\"). \r\n1864 г. \r\nРоден е Стефан Жеромски – полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - история на Наполеоновите войни. Автор е на романите \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и други, както и на повестите\"Доктор Пьотр\" (1894 г.), \"Сизифов труд\" (1897 г.), \"Лъч\" (1897г.), разкази, драмите \"Роза\" (1909 г.), \"Сулковски\" (1910 г.) и други, художествена публицистика, дневници. \r\n1882 г. \r\nРоден е Еймън де Валера – ирландски политик, общественик, борец за независимостта на Ирландия, първи президент на Ирландската република. Де Валера е активист на националистическата партия \"Шин Фейн\", бореща се за независимост на Ирландия; като след 1917 г., става неин ръководител. Работи като учител по математика. Той е един от командирите на Ирландската национална освободителна армия и е сред създателите на независимата Ирландска република (16 април 1916 г.). Де Валера е първият президент на Република Ирландия (Ейре) (от 1919 до 1922 г.). По време на Гражданската война 1922-1923 г. командва републиканската армия срещу привържениците на англо-ирландския договор от 1921 г., според който Северна Ирландия остава под английска власт, а останалата част на страната е обявена за британски доминион. През 1926 г.той организира партията Фиана Файл (Войници на съдбата). Министър-председател е и министър на външните работи на Ирландия в периода от 1932 до 1959 г. По време на Втората световна война правителството му води политика на неутралитет. Де Валера е президент на Ирландия от 1959 г. до 1973 г. По време на неговото управление ирландската икономика се модернизира, утвърдена е независимостта на Ирландия и тя е приета за член на ЕИО през 1970 г. \r\n1944 г. Айзенхауър завършва Военна академия в Уест Пойнт през 1915 г. Служи на различни мисии в САЩ и в чужбина. По време на Втората световна война (от 1942 г.) командва американските войски в Европа; върховен главнокомандващ е на съюзните експедиционни сили в Северна Африка и Средиземноморието и на съюзническите експедиционни сили в Западна Европа от декември 1943 г. Командва операцията \"Овърлорд\" и окупационните сили на САЩ в Германия през 1945 г. Айзенхауер е началник-щаб на американската армия от ноември 1945 г. Той е върховен главнокомандващ въоръжените сили на НАТО от 1950 г. до 1952 г. Дуайт Дейвид Айзенхауер умира през 1969 година. \r\n1894 г. \r\nРоден е Хенрих Любке – германски политик, президент на ФРГ от 1959 г. до 1969 г. В периода на Ваймарската република е активен член на католическата партия \"Център\". По време на Втората световна война работи във военната промишленост. От 1945 г. Любке е член на Християндемократическия съюз (ХДС). От 1947 г. до 1952 г. е министър на продоволствието, селското и горското стопанство на провинция Северен Рейн-Вестфалия. Депутат е в Бундестага през 1949-1950 г. и 1953-1959 г.; през периода 1953-1959 г. е министър на продоволствието, селското и горско стопанство на ФРГ. Любке се обявява срещу признаването на следвоенните граници в Европа. Хенрих Любке умира през 1972 година в Бон. \r\n1890 г. \r\nРоден е Дуайт Дейвид Айзенхауер – американски генерал и държавник; 34-ти президент на САЩ (на поста е в периода 1953-1961 г.), армейски генерал от  \r\n1940 г. \r\nРоден е Клиф Ричард – английски рок-китарист и певец, киноактьор. До края на 50-те години на ХХ век свири в различни скифъл-групи, а през 1958 г. основава състава \"Дрифтърс\", който изпълнява едни от първите рокендрол-песни във Великобритания. Клиф Ричард сменя името на групата с \"Шедоуз\", понеже вокална група с името \"Дрифтърс\" съществува в САЩ от 1953 г. С новия състав работи до 1968 г. От началото на 60-те години на ХХ в.,  Ричард се изявява и като филмов актьор, като взема участие във продукците - \"Експресо Бонго\", \"Младите\", \"Лятна ваканция\" и някои други, както и в ТВ шоу-програми и мюзикъли (\"Време\", 1986 г.). На тази дата умират:  \r\n2010 г.  \r\nУмира Беноа Манделброт. \r\nБеноа Манделброт е френски математик, изследовател на фракталната геометрия. Той е роден в Полша, но семейството му се премества във Франция, докато е дете. Манделброт е с двойно френско-американско гражданство. Получава образованието си във Франция, a живее и работи в САЩ до смъртта си на 14 октомври 2010 г. \r\n1990 г. \r\nУмира композиторът и диригент Леонард Бърнстейн. Той е роден на 25 август 1918 г. в Лаурънс, Масачузетц. Талантът му не остава незабелязан в музикалните среди. Бил е Музикален директор на нюйоркската филхармония в периода 1945-1947 г. и 1958 – 1969 г., с която има над 400 реализирани записа. През 1951 г. се жени за чилийската пианистка Фелисия Монтеалегре. Бърнстейн е първият американски диригент гастролирал на прочутата “Ла Скала” в Милано (1953 г.). \r\nСред най-известните му произведения е прочутият мюзикъл “Уестсайдска история” (1957 г.), \"Jeremiah.\" (1943 г.) – посветено на жертвите на Холокост, \"Kaddish,\"– написано в памет на убитият президент на САЩ – Джон Кенеди и др. Леонард Бърнстей е автор е на филмова музика. Пише и две опери - \"Trouble in Tahiti,\" (1952 г.) и \"A Quiet Place\" (1983 г.). Умира от белодробно заболяване в Ню Йорк, където е и погребан. \r\n1977 г. \r\nУмира Бинг Крозби (с истинско име Хари Лилис Кросби) – американски певец и киноактьор. Дебютира през 20-те години на ХХ век във вокалното трио “Ритъм бойс”; по-късно започва солова кариера като вокалист в оркестъра на Пол Уаймън. По времето на суинга сътрудничи с К. Бейзи, Д. Елингтън, Т. Дорси, Луис Армстронг, У. Хърмън, Л. Хемптън и техните оркестри. През 51-годишната си кариера си кариера записва повече от 1 600 песни и участва в около 50 филма (“Висше общество”, “Холидей ин” и др.). Негови албуми са “The Chronological Bing Crosby”, “The Bing Crosby Story”, “Louis Armstrong and Bing Crosby on Stage”, “High Society” и “Bing’N’Basie”. \r\n1958 г. \r\nУмира Дъглъс Моусън – австралийски геолог и изследовател на Антарктика. Участва в 3 големи антарктически експедиции.В Антарктика Моусън открива и нанася на картата повече от 200 географски обекта, между които Земя Кралица Мери, Земя Мак Робъртсън, Земя Принцеса Елизабет и др. Неговото име носят полярна станция, полуостров, бряг, море и други географски обекти в Антарктика. \r\n1944 г. \r\nУмира Ервин Ромел – германски генерал-фелдмаршал. Служи в армията от 1910 г. и участва в Първата световна война. От 1919 г. е в райхсвера, а по-късно - във вермахта. През 30-те години на ХХ век е преподавател и началник на Военната академия. През 1939 г. влиза в най-близкото обкръжение на А. Хитлер. От февруари 1940 г. е командир на 7. танкова дивизия, с която навлиза във Франция. От 1941 до март 1943 г. командва Германския експедиционен корпус в Северна Африка. През периода юли-ноември 1943 г. командва групата армии \"Б\" в Северна Италия. През декември 1943 г. изпълнява функциите на военен инспектор във върховното командване на Дания, след което е командващ на групата армии \"Б\" във Франция. На 17 юли участва в заговора срещу Хитлер. Самоубива се поглъщайки цианкалий. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.14", "title": "Денят 14 октомври в световната история"}
{"url": "http://www.focus-news.net/news/2018/10/14/2578110/denyat-14-oktomvri-v-balgarskata-istoriya.html", "text": "На днешния ден Светата православна църква чества Света Преподобна Параскева /Петка/ Търновска - Петковден. Имен ден днес имат Петка, Параскева, Парашкева, Петко, Петкана, Пенка, Паро, Парун. \r\nПо инициатива на министър Константин Величков в София през 1896 г. се открива Държавно рисувално училище. За негов директор е назначен Иван Мърквичка. \r\nПрез 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение. \r\nЗапочва масирано нападение през 1922 г. от страна на чети на ВМРО начело с Алеко Василев и Георги Атанасов, които само за няколко дни, успяват да окупират Неврокоп и да прогонят федералистите на Тодор Паница. \r\nПрез 1940 г. в послание до цар Борис III английският крал Джордж VI предупреждава България да не влиза в съюз с Германия по време на Втората световна война. \r\n2002 г. \r\nВ София започва четвъртият инвестиционен форум за Югоизточна Европа в рамките на Пакта за стабилност, на който се обсъждат перспективите за финансиране на страните от региона и влиянието на еврото. \r\n2001 г. \r\nПравителството провежда семинар за обучение на депутатите. Темата му е: \"Практика на взаимоотношенията между законодателната и изпълнителната власт\". Целта е да се подобрят отношенията между коалиционните партньори - НДСВ и ДПС, след като вижданията им за президентските избори се разминават. \r\n1971 г. \r\nВисшият педагогически институт във Велико Търново става Великотърновски университет \"Кирил и Методий\"(първият извънстоличен университет). \r\n1947 г. \r\nПровежда се тринадесети пленум на ЦК на БРП (к), който в отсъствието на Георги Димитров и Васил Коларов и в духа на съвещанието от Шкларска Поремба (22-28 септември същата година) решава да се премине към настъпление срещу опозицията до пълното й унищожаване; към преустройство на ОФ в единна масова организация и към \"преход към социалистическо развитие\", като за целта се промени и проектът за конституция. \r\n1944 г. \r\nПровежда се национална конференция на БЗНС. За главен секретар се избира Д-р Георги М. Димитров. \r\nСветият синод изпраща писмо до министър-председателя Кимон Георгиев, в което го уверява в благосклонното отношение на Българската православна църква към политиката на ОФ. \r\n1940 г. \r\nВ послание до цар Борис III английският крал Джордж VI предупреждава България да не влиза в съюз с Германия по време на Втората световна война. \r\nВ периода от 1939 до 1940 г. България е подложена на силен политически натиск от страна на Антантата и оста Рим-Берлин-Токио. Натискът се увеличава с провеждането на успешни военни кампании на Германия през средата на 1940 г. В съобщението на Джордж VІ се отправя директно предупреждение за започване на открити военни действия на територията на страната, в случай, че България се присъедини към Тристранния пакт. \r\n1929 г. \r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк. \r\n1922 г. \r\nПриема се Закон за допитване до народа за виновността на министрите от кабинетите Гешов - Данев и Малинов - Костурков (22-ма бивши министри) за обявените и водени войни (1912-1913 г. и 1918 г.) и за последвалите ги национални катастрофи. Законът е отменен на 21 март 1924 г. \r\nЗаконът е приет по време на земеделското управление на Александър Стамболийски. Гласуван е от ХІХ-то Обикновено Народно събрание. Законът постановява допитването да се извърши чрез гласуване с два вида бюлетини – черни (гласуване за “невиновен”) и бели – за “виновен”. Ако резултатът от допитването е мнозинство за “виновни”, се предвижда министрите от трите кабинета се съдят от държавен съд, чийто състав се определя със специален закон. \r\nРеферендумът се подготвя и провежда при голяма политическа активност. От 926 490 избиратели, участвали в допитването, 647 313 гласуват с бялата бюлетина, 223 587 – с черната; 55 593 бюлетини са недействителни (лозунги и др.). На 31 януари 1923 г. се приема специален Закон за съдене на министрите. Той утвърждава референдума за установяване виновността на министрите. Законът уточнява начина за формиране на съда и постановява, че присъдите на държавния съд не подлежат на обжалване. \r\nЗапочва масирано нападение от страна на чети на ВМРО начело с Алеко Василев и Георги Атанасов, които само за няколко дни успяват да окупират Неврокоп и да прогонят федералистите на Тодор Паница (на снимката). \r\nПрез есента на 1919 г. под ръководството на Т. Александров, П. Чаулев и ген. Ал. Протогеров, ВМРО възстановява дейността си като национално-революционна организация на македонските българи. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914-1918 г.) приемат идеята на ВМОРО за автономия на Македония.  \r\nУбийство на Тодор Александров на 31 август 1924 г. временно разклаща позициите на организацията. На конгрес проведен в Пиринска Македония през февруари 1925 г. е избран нов ЦК на ВМРО, в който влиза младия и енергичен Иван Михайлов. След тази организационна промяна, тактиката на ВМРО еволюира и от масови четнически акции се пристъпя към изграждането на терористични групи в т.нар. \"тройки\" и \"петорки\". Този подход се оказва по-ефективен, тъй като борбата с чети изисквала все по-голям човешки и финансов ресурс, за разлика от възприетата тактика на терор. \r\nСлед 1928 г. ВМРО се разцепва на две отделни организации. Започва вътрешна борба между двете, която продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени, както и всички други политически, професионални и националнореволюционни организации в страната. \r\n1921 г. \r\nСъздава се комитет Народен сговор с председател Александър Греков (на снимката) и подпредседател професор Александър Цанков. В него влизат дейци на опозиционните партии (без комунисти), запасни военни и безпартийни интелектуалци. Целта е обединение на опозицията за сваляне на кабинета. В края на 1921 и началото на 1922 г. са учредени местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април с. г. започва да излиза и печатният й орган – вестник \"Слово\". След убийството на Ал. Греков, през май 1922 г. на негово място е издигнат професор Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. През това време излъчва два кабинета - на професор Ал. Цанков (от 9 юни 1923 г. до 4 януари 1926 г.) и на А. Ляпчев (от 4 януари 1926 г. до 29 юни 1931 г.). Организацията е в основата на Демократическия сговор, учреден на 10 август 1923 г. До правителствената промяна на 4 януари 1926 г. негови дейци имат доминиращо влияние в управлението на страната, след което са изтикани на по-заден план от другите два лагера в Демократическия сговор, групирани около А. Ляпчев и Ат. Буров. До юни 1931 г. дейците на бившата организация не остават вън от управлението на страната. След разцеплението на Демократическия сговор през май 1932 г преминават към крилото на професор Ал. Цанков, което малко по-късно се преобразува в нова политическа формация под името Народно социално движение. \r\n1915 г. \r\nНа 14 октомври 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение. На фронта българската армия е изправена срещу войските на Съглашението в изтощителна война, продължила до 29 септември 1918 г., когато е сключено Солунското примирие. \r\n1896 г. \r\nПо инициатива на министър Константин Величков в София се открива Държавно рисувално училище. За негов директор е назначен Иван Мърквичка. \r\nРисувалното училище е замислено като смесен тип учебно заведение – по образец на класическите европейски художествени академии и на вече функциониращите в Западна и Средна Европа художествено-индустриални училища. През 1909 от Държавно рисувално, учебното заведение е трансформирано в Художествено-индустриално училище, а от 1921 г. прераства в Художествена академия. През 1951 г. академията е преобразувана във Висш институт за изобразително изкуство „Н. Павлович\", а от 1995 г. - в Национална художествена академия. \r\n1870 г. \r\nВ бр. 46 на в. \"Свобода\" e публикувана програмата на БРЦК. \r\n1869 г. \r\nПо инициатива на Рахил Душанова и Петър Берковски в Хасково се учредява “Народно българско женско дружество”. На тази дата са родени: \r\n1925 г. \r\nРоден е Михаил Маринов – български поет и драматург. Завършва българска филология през 1952 г. и театрална школа през 1953 г. Маринов работи в Радио София, артист е в пътуващия Софийски драматичен театър. Драматург е на Плевенския театър (1964 г. - 1965 г.) и Разградския театър (1966 г.). Завежда сектор “Чуждестранна поезия” в списание “Пламък” от 1966 г. Автор е на произведения за деца. Маринов е преводач от руски и френски език. \r\n1922 г. \r\nРодена е Розалия Николова Ликова – български литературен историк, теоретик и критик. Завършва славянска филология в СУ “Св. Климент Охридски” през 1949 г. Дисертацията й е на тема\"Сатирата в българската литература през 30-те години\". Редовен асистент е от 1949 г., доцент от 1963 г., професор по нова българска литература от 1967 г. в СУ “Св.Климент Охридски”. Печата литературна критика от 1949 г. в списание \"Септември\". Научните й интереси са съсредоточени върху проблемите на българската литература между двете войни и след 9 септември 1944 г. По-значителните й изследвания са събрани в книгите \"Г. Караславов\" (1958 г.), \"Младен Исаев\" (1960 г.), \"За някои особености на българската поезия. 1923-1944” (1961 г.), \"Българската белетристика между двете войни. 1918-1944” (1965 г.), \"Писатели и време\" (1968 г.), \"Съвременни автори и проблеми\" (1968 г.), \"Разказвачът в съвременната българска белетристика\" (1978 г.), \"Естетически прелом в поезията на 20-те години\" (1978 г.), \"История на българската литература. Поети на 20-те години\" (1979 г.), \"Литература и художествени търсения\" (избрано, 1982 г.), \"Проблеми на европейския символизъм\" (1984 г.), \"Портрети на български символисти\" (1987 г.), \"Художествени насоки на българския символизъм\" (1988 г.) и други. \r\n1895 г. \r\nРоден е генерал-майор Ганчо Манчев, командир на Въздушни войски (15 октомври 1944 -май 1945 г.). \r\n1859 г. \r\nРоден е генерал-майор Христо Николов Петрунов – български офицер. Завършва Военното училище в София с първия випуск през 1879 г. и служи като кавалерист. Командирован е в 38. драгунски полк в Русия през 1882 г. Завършва Офицерската кавалерийска школа в Санкт Петербург през 1884 г. След завръщането си е командир на ескадрон в 1. конен полк от 1885 г. По време на Сръбско-българската война от 1885 г. командва конния полк в сраженията при Цариброд и Пирот. След войната е първият инспектор на конницата в българската войска в периода от 1890 до 1900 г. Получава званието почетен флигел-адютант. Началник е на кавалерийска дивизия от 1892 г. и заместник-инспектор на кавалерията от 1912 г. През Балканската война (1912-1913 г.) като заместник-инспектор на кавалерията организира формирането на 10 конни и 20 пеши ескадрона в Западна Тракия. По време на Междусъюзническата война е назначен за началник на Македонската полева подвижна конница и воюва срещу сърбите при Пирот и Ниш. През Първата световна война ( от 1915 до 1918 г.) е началник на 3. дивизионна област от 1916 г. \r\n1852 г. \r\nРоден е Павел Бобеков – български революционер, учител и журналист, ръководител на революционния комитет в Панагюрище. Определен е за хилядник на панагюрските въстаници, а след обявяване на Априлското въстание оглавява Привременното правителство на IV-ти революционен окръг, което осъществява новосъздадената българска власт в Панагюрище. Емигрира в Румъния след разгрома на въстанието, където издава първия български всекидневник \"Секидневний новинар\" през 1877 г. През Руско-турската освободителна война е преводач. Павел Бобеков умира в Търново на 17 октомври 1877 г. \r\n1825 г. \r\nРоден е Йордан Йорданов Ненов – български възрожденски учител. Учи в Елена, след това при Р. Попович в Карлово и при Е. Васкидович в Свищов. През периода 1841-1876 г. е учител в Елена, Пазарджик, Панагюрище, Сопот, Чирпан, Хасково. В Панагюрище негови ученици са М. Дринов и Н. Бончев. По време на Руско-турската война от 1877-1878 г. е заточен в Мала Азия. След Освобождението се занимава с превеждане на турски документи и художествена литература от гръцки език. На тази дата умират: \r\n2009 г.  \r\nУмира Жана Николова-Гълъбова. \r\nПроф. Гълъбова е български учен-филолог, есеист и публицист. Автор е на литературоведски и езиковедски изследвания, на литературна и философска есеистика. Основните ѝ научни интереси са в областта на литературната критика и лексикографията. Освен това е преводач и редактор. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.14", "title": "Денят 14 октомври в българската история"}
{"url": "http://www.focus-news.net/news/2018/10/14/2578113/predstoyashti-mezhdunarodni-sabitiya-za-14-oktomvri-agentsiya-fokus.html", "text": "Местни избори в Бавария, на които съюзниците на Ангела Меркел от ХСС ще се борят за запазване на мнозинство си пред крайнодясната „Алтернатива за Германия“. \r\n***  Общи избори в страната. \r\n***  Местни избори, които ще са сериозен тест за коалицията на министър-председателя Шарл Мишел. \r\n***  Продължава разследването на изчезналия саудитски журналист Джамал Хашоги. \r\n***", "date": "2018.10.14", "title": "Предстоящи международни събития за 14 октомври (Агенция \"Фокус\")"}
{"url": "http://www.focus-news.net/news/2018/10/14/2578109/plovdivskata-eparhiyska-tsarkva-shte-otbelezhi-130-g-ot-osveshtavaneto-na-izvestnata-tsarkva-sv-petka.html", "text": "Пловдивската епархийска църква ще отбележи 130 г. от освещаването на  известната църква \"Св. Петка\", град Пловдив, предаде репортер на Агенция \"Фокус\". По повод храмовия празник и 130 години от освещаването на църквата „Св.преп.Петка” в град Пловдив,  храма от 9.00 часа ще започне архиерейска света Литургия. \r\nНикола ПETKOВ", "date": "2018.10.14", "title": "Пловдивската епархийска църква ще отбележи 130 г. от освещаването на  известната църква \"Св. Петка\""}
{"url": "http://www.focus-news.net/news/2018/10/14/2578100/petkovden-e.html", "text": "На 14-ти октомври Православната църква прославя преподобна  Параскева- Петка Българска /Търновска, Епиватска, Белградска, Яшка/. Св. Петка е една от най-обичаните и почитани светици не само в България, но и в целия православен свят. \r\nЖивяла е през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят „своя“ и за българи, и за сърби, и за румънци, и за гърци… \r\nИмето на света Параскева идва от гръцки и гръцки означава „петък“. Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди, които са символ на Възкресението в неделния ден. \r\nДнес мощите на светицата почиват в румънския град Яш. \r\nНа 13 юни 1641 г. мощите на св. Петка са пренесени в новопостроения храм „Св. Три светители“ в Яш. Храмът е издигнат по времето на крал Василий Лупу и осветен от Молдовския митрополит Варлаам. В тази църква те били съхранявани в готическата зала на Василий Лупу в параклиса, където след избухналия пожар по чудо остават невредими. \r\nНа 27 декември 1888 г. с благословението на митрополит Йосиф мощите й са пренесени в новата митрополитска катедрала в Яш, където пребивават и до днес, утвърждавайки храма и града като главен център на поклонничеството в Румъния. \r\nСпоред народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. \r\nНа този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева.", "date": "2018.10.14", "title": "Петковден е"}
{"url": "http://www.focus-news.net/news/2018/10/14/2578111/der-spiegel-bavartsite-glasuvat-na-izbori-za-regionalen-parlament.html", "text": "Баварците гласуват на избори за регионален парламент, които може да донесат най-слабия резултат за Християнсоциалния съюз (ХСС) от създаването на партията насам – или поне такива са прогнозите, базирани на последните проучвания на общественото мнение, съобщава водещото германско издание  Der Spiegel . \r\nПраво на глас в най-голямата федерална германска провинция имат около 9,5 млн. баварци, които ще избират измежду 17 партии и общо 1923 кандидати за членове на парламента в Мюнхен.  \r\nСпоред прогнозите партия „Левица“ ще се бори за преминаването на петпроцентния праг. Значителен спад в подкрепата има и за Германската социалдемократическа партия. Най-големият губещ в изборите почти сигурно ще бъде управляващият ХСС на Хорст Зеехофер.  \r\nЗа разлика от предишните избори в Бавария - от 1957 г. насам – този път абсолютното мнозинство на ХСС в регионалния парламент в Мюнхен е под сериозен въпрос.  \r\nБроени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. За разлика от ХСС, подкрепата за партията „Зелени“ достигна рекордните 18,5%. Трета политическа сила в най-голямата германска провинция е „Алтернатива за Германия“, която събра 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП.  Тереза Герова", "date": "2018.10.14", "title": "Der Spiegel: Баварците гласуват на избори за регионален парламент"}
{"url": "http://www.focus-news.net/news/2018/10/14/2578114/na-petkovden-nay-noviyat-paraklis-v-smolyan-shte-otbelezhi-hramoviya-si-praznik.html", "text": "От 11.00 часа Негово Високопреподобие архиерейският наместник на Смолянска духовна околия архимандрит Висарион ще отслужи благодарствен молебен към св. преподобна Параскева – Петка Българска. Това ще стане в най-новия параклис в гр. Смолян, кв. \"Устово\", на главния път за Пловдив в посока с. Бостина, носещ нейното име. Той  бе съграден преди 5 години от църковното настоятелство към храм „Св. Богородица“ в квартала с помощта на много дарители. Това съобщиха от  Архиерейското наместничество – Смолян . Благодарствения молебен към преподобна Параскева – Петка Българска в параклиса архимандрит Висарион ще извърши заедно със свещеници от града, а  преди това  енорийският свещеник  Димитър Одаджиев ще отслужи празнична св. Литургия от 09.00 часа. \r\nСвета Петка е живяла през 10-11 век.  Родена е в Одринска Тракия от благочестиви  родителите. В  нейното животоописание се посочва, че св. преподобна Параскева Епиватска, наричана от нашия народ и Петка Българска, е една от най-обичаните и почитани светици не само в България, но и в целия православен свят. Просияла е с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят „своя“ и за българи, и за сърби, и за румънци, и за гърци… \r\nВъздигането на посмъртната слава на св. Параскева е свързано с българското царство. Когато Източната римска империя пада под властта на латините (след 1204 г.), мощите на преподобната Петка били пренесени от Епиват в Търново през 1238 г., по времето на цар Йоан Асен II и патриарх Йоаким. Тук преподобната се радва на изключително почитание като покровителка на града и на цялото царство. Тук е написано и най-вдъхновеното житие на светицата  от св. патриарх Евтимий. В Търново светите мощи остават до падането на българската столица през 1393 г. След това са пренесени в свободния още Бдин, столицата на Видинското царство, но когато османците завладяват и тази твърдина в 1396 г., реликвата отново е пренесена, този път в Белград. След окончателното завладяване и на сръбските земи мощите на светицата били пренесени в Цариград в 1521 година. \r\nС благословението на Вселенския патриарх Партений на 13 юни 1641 г. мощите на св. Петка са пренесени в новопостроения храм „Св. Три светители“ в румънския град Яш, а на 27 декември 1888 г. с благословението на митрополит Йосиф мощите й са положени  в новата митрополитска катедрала в Яш, където пребивават и до днес. \r\nНека  всички заедно в неделя – на Петковден, да бъдем на литургията  и на молебена в параклиса „Св. Петка“, за да се помолим и да благодарим на светицата, помагаща и главна духовна закрилница векове наред на нашия български народ.", "date": "2018.10.14", "title": "На Петковден най-новият параклис в Смолян ще отбележи храмовия си празник"}
{"url": "http://www.focus-news.net/news/2018/10/14/2578098/chastichni-kmetski-izbori-shte-se-provedat-v-tri-naseleni-mesta-v-stranata.html", "text": "Частични кметски избори ще се проведат в три населени места в страната.  В село Столетово, община Карлово, област Пловдив  кандидатите за кметския пост са трима - Стефани Тодорова Тодорова - издигната БСП,  Мирослав Николаев Колев – предложен от ВМРО – Българско национално движение и Андрея Вълков Радев – подкрепена от Инициативен комитет.  До изборите за кмет в Столетово се стигна, след като през март избраният през 2015 година Тодор Иванов, който бе издигнат от ГЕРБ, напусна поста. Той подаде оставка след напрежение в селото, предизвикано от излизането му в платен отпуск, от който не се е върнал на работа в продължение на две седмици, без да уведоми никого. По данни на Общинската избирателна комисия гласоподавателите в селото са 644 души и ще гласуват в една избирателна секция. В село Суходол, община Главиница, област Силистра , в кметската надпревара ще участват кандидатите на ДПС Недрет Юсеин Алил и на ГЕРБ Абедин Нури Рушид. Изборите в кметството се налагат заради смъртта на предишния кмет Хамид Незир Рушид. Броят на избирателите в Суходол е 640 души. Те също ще гласуват в една секция.  В село Орлинци, община Средец, област Бургас , на кметските избори се явяват кандидатът на ГЕРБ Христинка Георгиева Шопова, която до момента изпълняваше временно длъжността на кметски наместник, и Светла Димитрова Симеонова, издигната от БСП. До избори в селото се стигна, след като през септември заемащата поста кметски наместник Лиляна Ангелова подаде оставка, посочвайки за това лични мотиви. Право на глас в селото имат 366 души.  \r\nКандидатите, които ще бъдат избрани за кметове в трите населени места, ще заемат постовете около година, тъй като  през октомври 2019-а ще се проведат редовните местни избори за цялата страна.", "date": "2018.10.14", "title": "Частични кметски избори ще се проведат в три населени места в страната"}
{"url": "http://www.focus-news.net/news/2018/10/14/2578112/v-reditsa-hramove-i-manastiri-na-sofiyska-eparhiya-shte-badat-izvarsheni-praznichni-bogosluzheniya-po-povod-petkovden.html", "text": "Православната църква прославя преподобна  Параскева- Петка Българска /Търновска, Епиватска, Белградска, Яшка/. По този повод, с благословението на Негово Светейшество Българския патриарх и Софийски митрополит Неофит, в редица храмове и манастири на Софийска епархия ще бъдат извършени празнични богослужения, предаде репортер на  Агенция \"Фокус\" . \r\nВ празничния ден св. Литургия в старинния столичен храм „Св. Петка\", на ул. \"Калоян\" 7,  ще бъде оглавена от Негово Преосвещенство Белоградчишки епископ Поликарп, викарий на Софийския митрополит.  \r\nПо повод храмовия празник в девическия манастир \"Св. Петка\", с. Клисура, край Банкя, ще бъде отслужена празнична св. Литургия. \r\nСв. Литургия в чест на храмовия празник ще бъде отслужена и в храм \"Св. Петка\", кв. \"Орландовци\". \r\nНачало на св. Литургия - 9,00 ч.  \r\nНикола Петков", "date": "2018.10.14", "title": "В редица храмове и манастири на Софийска епархия ще бъдат извършени празнични богослужения по повод Петковден"}
{"url": "http://www.focus-news.net/news/2018/10/14/2578116/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-maraton.html", "text": "Въвежда се временна организация на движението във връзка с провеждането на Маратон София 2018 на 14 октомври. Това съобщиха от  пресцентъра на Столична община . От 10.00 до 16.00 часа на 14 октомври ще  се проведе маратонът на София по следния маршрут: старт при  северозападното пътно платно на бул. „Евлоги и Христо Георгиеви” пред националния стадион „Васил Левски”, по северозападното пътно платно на бул. „Евлоги и Христо Георгиеви”, по ул. „Проф. Фритьоф Нансен, наляво по тротоара на бул. „Патриарх Евтимий”, наляво по източното пътно платно на  бул. „Витоша”, наляво по западното пътно платно на бул. „Пенчо Славейков, надясно по северното пътно платно на бул. „България до бул. „П.Ю.Тодоров”, обратно по южното пътно платно на бул. „България”, надясно по бул. „Петко Каравелов”, наляво по бул. „Арсеналски”, наляво по бул. „Черни връх”, надясно по югоизточното пътно платно на бул. „Евлоги и Христо Георгиеви”, надясно по западното пътно платно на бул. „Драган Цанков” до ул. „Митрополит Кирил Видински”, обратно по източното пътно платно но бул. „Драган Цанков”, надясно по югоизточното пътно платно на бул. „Евлоги и Христо Георгиеви”до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви” до Национален стадион „Васил Левски”, където е финала. \r\nЗабраняват се  престоят и паркирането на пътни превозни средства, както следва: \r\n От 00.00 часа до приключване на мероприятието на 14 октомври на моста на Национален стадион „Васил Левски”. От 00.00 часа до приключване на мероприятието на 14 октомври на ул. „Ген. Гурко” между бул. „Евлоги  и Христо Георгиеви” и ул. „Любен Каравелов”. \r\nОт 22.00 часа на 13 октомври до приключване на мероприятието на 14 октомври:  \r\n- по източното пътно платно на бул. „Витоша” между бул. „Патриарх Евтимий” и ул. „Пенчо Славейков”; \r\n- по бул. „Патриарх Евтимий” между бул. „Витоша” и ул. „Проф. Фритьоф Нансен”. \r\n. От 00.00 часа до приключване на мероприятието на 14.10.2018 г. да се забрани влизането на пътни превозни средства по ул. „Ген. Гурко” между бул. „Васил Левски” и бул. „Евлоги и Христо Георгиеви”. \r\nЗабранява се влизането на пътни превозни средства в двете посоки,  както следва: \r\nОт 6.00 до 8.30 часа на 14 октомври по бул. „Евлоги и Христо Георгиеви” между бул. „Цар Освободител” и ул. „Граф Игнатиев”. \r\n От 8.30 до 16.00 часа на 14 октомври по : \r\n- бул. „Евлоги и Христо Георгиеви” между бул. „Цар Освободител” и ул. „Проф. Фритьоф Нансен”; \r\n- ул. „Проф. Фритьоф Нансен” между бул. „Евлоги и Христо Георгиеви” и бул. „Патриарх Евтимий”; \r\n- източното пътно платно на бул. „Витоша” между бул. „Патриарх Евтимий” и бул. „Пенчо Славейков”; \r\n- бул. Пенчо Славейков” между бул. „Витоша” и бул. „България”; \r\n- бул. „Петко Каравелов” между бул. „България” и ул. „Бяла Черква”, с пропускане на живущите; \r\n- ул. „Бяла черква” между бул. „Витоша” и бул. „Арсеналски”; \r\n- бул. „Арсеналски” между ул. „Бяла черква” и бул. „Черни връх”; \r\n-  бул. „Черни връх” между ул. „Свети Наум” и бул. „България”; \r\n- бул. „Драган Цанков” между ул. „Митрополит Кирил Видински” и бул. „ Евлоги и Христо Георгиеви”; \r\n- по бул. „Драган Цанков” между бул. „П. Яворов” и ул. „Митрополит Кирил Видински”, посока център; \r\n- тунела на НДК, участъка водещ към бул. „Черни връх” и бул. „България” /бившето трасе на трамвай № 6/; \r\n- по бул. „България” между ул. „ Проф. Фритьоф Нансен” и бул. „П. Ю Тодоров”, с изключение на трамвайните мотриси. \r\nОт 4.30 до 16.00 часа на 14 октомври частично  се променят маршрутите на масовия градски транспорт, както следва: \r\nАвтобусна линия № 9 /в посока пл. „Орлов мост”/: от бул. „Евлоги и Христо Георгиеви” надясно по бул. „Цар Освободител”, бул. „Васил Левски”, ул. „Шипка” и по маршрута си. \r\nАвтобусите да спират на временна спирка на бул. „Евлоги и Христо Георгиеви ” на 50 м. преди бул. „Цар Освободител ”. \r\n Автобусни линии № 84 и 184: от бул. “Цариградско шосе” надясно по бул. “Евлоги и Христо Георгиеви”, обратен завой при ул. “Шипка”, бул. “Евлоги и Христо Георгиеви” и по бул. “Цариградско шосе” по маршрутите  \r\nАвтобусите да спират на спирки “Пл. Орлов мост” на бул. “Цариградско шосе”  „Военна академия” в посока пл. „Орлов мост”. \r\n Автобусна линия № 72: \r\n- в посока ж.к. „Западен парк” – от бул. „Евлоги и Христо Георгиеви” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага” и по ул. „Св. Георги Софийски” по маршрута си; \r\n- в посока хотел „Плиска” – от ул. „Св. Георги Софийски” по бул. „Прага”, бул. „Ген. Скобелев”, бул. „Васил Левски”, ул. „Шипка”, по бул. „Евлоги и Христо Георгиеви” и по маршрута си. \r\nАвтобусите да спират на временна спирка на бул. „Евлоги и Христо Георгиеви ” на 50 м. преди бул. „Цар Освободител” (в посока ж.к. „Западен парк”) и на всички съществуващи тролейбусни и автобусни спирки в променения участък на маршрута. \r\nАвтобусна линия № 75 – маршрута се скъсява до Военна академия. \r\nАвтобусите ще спират на временна спирка на моста след левия завой в посока връщане към автостанция „Гео Милев”. \r\n Автобусна линия № 76- в посока ж.к. „Гоце Делчев”: от бул. „Цариградско шосе” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага”, ул. „Св. Георги Софийски”, бул. „ Акад. Ив. Е.Гешов”, бул. „П.Ю.Тодоров” и по маршрута си; \r\n- в посока ж.к. „Младост 4”: по бул. „Акад. Ив. Е. Гешов” до ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си. \r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока ж.к. „Гоце Делчев”. \r\n Автобусна линия № 94 (в посока Софийски университет): от ул. „Св. Наум” наляво по бул. „Черни връх”, бул. „Джеймс Баучер”, ул. „Стоян Михайловски” и по маршрута си в посока ж.к. Студентски град. \r\nАвтобусите ще спират на съществуващите трамвайни спирки по бул. “Джеймс Баучър” и на временна спирка на бул. “Черни връх” на 60.00 метра след левия завой от бул. “Свети Наум”  \r\nАвтобусна линия № 102 (в посока Студентски град: от кръстовището на бул. „Акад. Ив. Е. Гешов” и бул. „България”, продължава по бул. „П.Ю.Тодоров”, ул. „Хенрик Ибсен”, бул. „Черни връх”, бул. „Св. Наум” и по маршрута двупосочно \r\nАвтобусите ще спират на всички съществуващи автобусни спирки в променения участък на маршрута и на временна спирка на бул. “Черни връх” на 60.00 метра след левия завой от бул. “Свети Наум”  \r\n Автобусна линия № 204: \r\n- в посока ж.к. „Борово” – от бул. „Цариградско шосе” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „България” и по маршрута си; \r\n- в посока ж.к. „Дружба 2” – от бул. „България” по бул. „Акад. Ив. Е. Гешов”, ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си. \r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280и 306 в посока ж.к. „Борово”. \r\nАвтобусна линия № 505: от бул. “Цариградско шосе” по бул. “Евлоги и Христо Георгиеви”, обратен завой при ул. “Шипка”, бул. “Евлоги и Христо Георгиеви” и по бул. “Цариградско шосе” по маршрутите  \r\n Автобусна линия № 604: \r\n- в посока институт „Пирогов” – от бул. „Цариградско шосе” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „Ген. Едуард И. Тотлебен” и по маршрута си; \r\n- в посока гара „Искър” – от бул. „Пенчо Славейков” наляво по бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си. \r\nАвтобусите да спират на всички съществуващи тролейбусни и автобусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока институт „Пирогов”. \r\nАвтобусна линия № 10ТМ (в посока пл. „Възраждане“): от бул. „Джеймс Баучер”, наляво по ул. „Св. Наум”, наляво по бул. „Черни връх” до бул. „Джеймс Баучер”, направо по бул. „Черни връх” по маршрута си в посока ж.к. Студентски град.", "date": "2018.10.14", "title": "София: Въвежда се временна организация на движението във връзка с провеждането на маратон"}
{"url": "http://www.focus-news.net/news/2018/10/14/2578117/a1-on-makedoniya-nyakolko-hilyadi-dushi-se-sabraha-na-protest-vav-vukovar-zaradi-zabavyaneto-v-delata-sreshtu-voenni-prestapleniya.html", "text": "Няколко хиляди граждани от няколко града в Босна и Херцеговина се събраха на протест във Вуковар заради забавянето на делата срещу военни престъпления, предава скопската електронна медия  A1 On . \r\nВ протеста, който започна с изпълнение на националния химн на Хърватия, участваха настоящи и бивши служители и членове на Хърватската демократична общност (ХДО). Кметът на Вуковар Иван Пенава, който въпреки съпротивата на премиера Андрей Пленкович успя да организира събитието, заяви, че гражданите са се събрали, за да кажат „Стига!“. Съгласно думите му, следващата подобна демонстрация ще бъде проведена на 12 октомври догодина.  \r\nМедията подчертава, че полицията не е привела данни за броя на участниците в протеста. Не е съобщено и за инциденти при провеждането му. Тереза Герова", "date": "2018.10.14", "title": "A1 On (Македония): Няколко хиляди души се събраха на протест във Вуковар заради забавянето в делата срещу военни престъпления"}
{"url": "http://www.focus-news.net/news/2018/10/14/2578118/burgas-detsa-shte-stroyat-miniatyurni-prikazni-zamatsi-v-akve-kalide.html", "text": "Творческите ателиета от поредицата „Арт-И-Факти“ в Туристически комплекс „Акве калиде“ продължават. Днес малките посетители на историческата местност ще могат да си изработят свои приказни замъци, но… на клечка. Това съобщиха от пресцентъра на  Община Бургас . „Архитектурната“ декорация ще бъде допълнена от знаме, в което всяко дете ще вложи символика от своите представи за средновековните бойни турнири. Проектът „Арт-И-Факти“ съчетава приятните творчески занимания за деца с опознаването на историята и археологията. Таксата от 3 лева за едно и 4 лева за две занимания включва посещение в музея и 3D мапинг.", "date": "2018.10.14", "title": "Бургас: Деца ще строят миниатюрни приказни замъци в „Акве калиде“"}
{"url": "http://www.focus-news.net/news/2018/10/14/2578119/plovdiv-opasnost-ot-padashti-kamani-ima-po-patishtata-bachkovo-narechenski-bani-i-yugovsko-hanche-yugovo-laki.html", "text": "Трафикът на територията на Пловдивска област се извършва с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-натоварено движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Остава ограничено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е забранено и движението на камиони над 12 тона по пътя Поповица-Болярци.  До 31 октомври преминаването по пътя Югово-Лъки ще се осъществява в едната лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nТрафикът на територията на град Пловдив също се осъществява нормално и без затруднения към този час. По-интензивен трафик се отчита в централната градска част, както и по входно-изходните артерии. Пътните настилки са сухи и нормално проходими. На 15 октомври започват финални дейности по изграждане на нов главен топлопровод в част от кръстовището на бул. „България“ и бул. „Васил Априлов“ в Пловдив. Като първи етап се предвижда затваряне на участък от около 60 метра в южното платно на бул. „България“, като движението ще се осъществява двупосочно в северното платно на пътната артерия. \r\nТони МИХАЙЛОВ", "date": "2018.10.14", "title": "Пловдив: Опасност от падащи камъни има по пътищата Бачково-Нареченски бани и Юговско ханче-Югово-Лъки"}
{"url": "http://www.focus-news.net/news/2018/10/14/2578120/sport-elitsa-kostova-se-klasira-za-vtoriya-krag-na-kvalifikatsiite-za-turnira-v-lyuksemburg.html", "text": "Елица Костова преодоля първия кръг на квалификациите на турнира по тенис на твърди кортове в Люксембург. Българката се наложи срещу участващата с „уайлд кард\" представителка на домакините Инди де Фрооме с 6:3, 6:2 в двубой, продължил 81 минути.  \r\nВъв втория кръг Костова ще играе срещу холандка Аранча Рус. До този момент двете тенисистки имат три срещи помежду си, като и в трите победителка е Рус.  \r\nДруга българка - Изабелла Шиникова, също се класира за втория кръг на квалификациите, в който ще играе срещу американката Варвара Лепченко.", "date": "2018.10.14", "title": "Спорт: Елица Костова се класира за втория кръг на квалификациите за турнира в Люксембург"}
{"url": "http://www.focus-news.net/news/2018/10/14/2578121/sofiya-prodalzhava-mieneto-na-ulitsi-v-stolitsata.html", "text": "Днес във връзка с благоприятните метеорологични условия ще бъдат извършени дейности по миене на улици с автоцистерна. Това съобщиха от пресцентъра на  Столична община . Дейностите ще се изпълняват през нощта, за да не се пречи на движението. Ще се мият тротоари и основни улици в кварталите. Дейността е възложена на фирми-оператори и се контролира от Столичен инспекторат. Днес ще се мият основни и вътрешно-квартални улици в ж.к. „Яворов“.", "date": "2018.10.14", "title": "София: Продължава миенето на улици в столицата"}
{"url": "http://www.focus-news.net/news/2018/10/14/2578123/yambol-remontirat-svetofarnata-uredba-na-pl-borovets.html", "text": "Ремонтират светофарната уредба на кръстовището при площад „Боровец“ в Ямбол. Това съобщиха от пресцентъра на  Община Ямбол . \r\nСветлинната сигнализация временно ще бъде спряна до приключване на ремонтните дейности.", "date": "2018.10.14", "title": "Ямбол: Ремонтират светофарната уредба  на пл. „Боровец“"}
{"url": "http://www.focus-news.net/news/2018/10/14/2578122/burgas-normalen-e-trafikat-v-oblastta.html", "text": "Нормален е трафикът в Област Бургас. Това съобщи за  Радио „Фокус“ – Бургас  дежурният служител от Областно пътно управление. Пътните настилки са сухи и нормално проходими, а видимостта е отлична. \r\nВ град Бургас движението се осъществява спокойно. Нормално се придвижват моторните превозни средства на входно-изходните пътни артерии, както и по централните градски улици и булеварди на града. \r\nМария КУРТЕВА", "date": "2018.10.14", "title": "Бургас: Нормален е трафикът в областта"}
{"url": "http://www.focus-news.net/news/2018/10/14/2578108/plovdiv-normalno-i-navreme-e-zapochnal-izborniyat-den-v-s-stoletovo-obshtina-karlovo.html", "text": "Нормално и навреме е започнал изборният ден в с. Столетово, община Карлово. Това съобщиха за  Агенция „Фокус“  от Общинска избирателна комисия – Карлово. Изборният ден е започнал в 7.00 часа, до момента няма гласували. Право на глас в селото имат 644 души, които ще гласуват в една избирателна секция. Кандидатите за кметския пост са трима. \r\nМариела РУСЕВА", "date": "2018.10.14", "title": "Пловдив: Нормално и навреме е започнал изборният ден в с. Столетово, община Карлово"}
{"url": "http://www.focus-news.net/news/2018/10/14/2578124/umbalsm-n-i-pirogov-nad-400-detsa-ot-sandanski-byaha-pregledani-tozi-uikend-ot-spetsialistite-na-natsionalna-programa-detsko-zdrave-pirogov.html", "text": "10 детски специалисти по УНГ, ортопедия, хирургия, офталмология, урология, образна диагностика и кардиология изършиха високоспециализирани профилактични прегледи със специална апаратура, предназначена за диагностика в детска възраст. Това съобщиха от пресцентъра на  УМБАЛСМ \"Н. И. Пирогов\" . Високопсециализираните прегледи се осъществиха съвместно с Община Сандански като част от програмата на Кампанията \"Детско здраве - Пирогов\". Те преминаха при висок интерес от страна на местното население. Детските лекари прегледаха над 400 деца, основна част от които бяха от Сандански, като имаше и от Петрич.  \r\nПо време на среща между изпълнителния директор на УМБАЛСМ \"Н. И. Пирогов\" проф. Асен Балтов, създателя на програмата д-р Асен Меджидиев и кмета на Община Сандански Кирил Котев се обсъди възможността за сътрудничеството между университетската спешна болница \"Пирогов\" и болницата в Сандански. То предвижда през месец февруари екипът на НП \"Детско здраве - Пирогов\" отново да посети Сандански, за да проведе обща среща между представители на \"Пирогов\", общопрактикуващи лекари от Сандански и родители. Целта е да се създаде по-добра координация и организация на бъдещото партньорство. \r\nОсвен това специалистите от двете болници ще бъдат в директна връзка, за да може да се осъществяват консултации и бързо, адекватно и навременно лечение на пациентите.", "date": "2018.10.14", "title": "УМБАЛСМ \"Н. И. Пирогов\": Над 400 деца от Сандански бяха прегледани този уикенд от специалистите на Национална програма \"Детско здраве - Пирогов\""}
{"url": "http://www.focus-news.net/news/2018/10/14/2578115/silistra-normalno-e-zapochnal-izborniyat-den-v-selo-suhodol-obshtina-glavinitsa.html", "text": "Нормално е започнал изборният ден в село Суходол, община Главиница. Това съобщиха за  Агенция „Фокус“  от Общинска избирателна комисия – Главиница. Право на глас в селото имат 640 души, които ще гласуват в една избирателна секция. Един от членовете на секционната избирателна комисия не се е явил. След изчакване на едночасов срок, както е по закон, ще се проведе заседание, на което ще бъде назначен резервен член, който е представен от съответната политическа сила. \r\nЦветилена СИМЕОНОВА", "date": "2018.10.14", "title": "Силистра: Нормално е започнал изборният ден в село Суходол, община Главиница"}
{"url": "http://www.focus-news.net/news/2018/10/14/2578125/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-oktomvri.html", "text": "„Софийска вода” временно ще прекъсне водоснабдяването в някои части на столицата на 15 октомври. Това съобщиха от пресцентъра на  дружеството . \r\nВъв връзка с ремонт на уличен водопровод на ул. „Цанко Церковски“ кв. „Михайлово“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nпо ул. „Александър Стамболийски“ от ул. „Христо Смирненски“ до ул. „Никола  Й. Вапцаров“, ул. „Георги Бенковски“, ул. „Захарий Стоянов“ , ул. „Персенк“  и ул. „Майор Коста Паница“  от  ул. „Княз Борис I“ до ул. „Персенк“ , ул. „Родина“ и ул. „Христо Ясенов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада в кв. „Михайлово“. \r\nВъв връзка с изграждане на сградно водопроводно отклонение  на ул. „Майстор Миленко Радомирец“ кв. „Манастирски ливади“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nпо ул. „Майстор Миленко Радомирец“  от ул. „Родопски извор“ до бул. „Братя Бъкстон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майстор Миленко Радомирец “ ъгъла с ул. „Майстор Димитър Софиянлията“. \r\nВъв връзка с подмяна на сградно водопроводно отклонение  на ул. „Отец Паисий“ с. Казичене , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Троянов път“, ул. „Освобождение“, ул. „Отец Паисий“, ул. „Христо Попбожилов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Освобождение “ ъгъла с ул. „Отец Паисий“. \r\nВъв връзка с монтаж на пожарен хидрант на ул. „Теменуга“ кв. „Симеоново“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nпо ул. „Поглед“ от ул. „Здравец“ до ул. „Теменуга“ и ул. „Теменуга“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Погледец “ ъгъла с ул. „Теменуга“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.14", "title": "„Софийска вода” временно ще прекъсне водоснабдяването в някои части на столицата на 15 октомври"}
{"url": "http://www.focus-news.net/news/2018/10/14/2578126/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-v-rayona-na-35-km-poradi-srutishte.html", "text": "Спокоен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението се извършва в една лента по пътя от село Дюлево до разклона за Стрелча в района на 35 км поради срутище - пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.10.14", "title": "Пазарджик: Движението се извършва в една лента по пътя от село Дюлево до разклона за Стрелча в района на 35 км поради срутище"}
{"url": "http://www.focus-news.net/news/2018/10/14/2578127/burgas-37-godishen-mazh-e-zadarzhan-po-podozrenie-za-predumishleno-predizvikvane-na-pozhar-pred-vhodna-vrata-na-apartament-v-blok-v-k-s-zornitsa.html", "text": "На 14 октомври около 03.30 ч. в Пето Районно управление – Бургас е получено съобщение за пожар, възникнал пред входната врата на апартамент във вход на бл. 1 в к-с \"Зорница\" - установено е, че пожарът е предизвикан чрез подпалване на част от автомобилна гума, поставена пред входната врата на апартамент, обитаван от 58-годишен бургазлия. Това съобщиха от пресцентъра на  ОДМВР - Бургас . Огънят е потушен от един противопожарен автомобил и четирима огнеборци. Изгоряло е близко разположеното ел. табло с 15 електромера, както и ел. инсталацията на входа. Обгоряла е асансьорна врата на етажа.  \r\nНа мястото на инцидента служители от Пето Районно управление – Бургас извършили щателен оглед, като иззели част от изгоряла автомобилна гума. Установени са свидетели на пожара, част от които вече са разпитани.  \r\nЗадържан е 37-годишен бургазлия, чиято съпричастност с извършения палеж е в процес на изясняване от служители на Пето Районно управление – Бургас. По случая е образувано досъдебно производство.", "date": "2018.10.14", "title": "Бургас: 37-годишен мъж е задържан по подозрение за предумишлено предизвикване на пожар пред входна врата на апартамент в блок в к-с \"Зорница\""}
{"url": "http://www.focus-news.net/news/2018/10/14/2578129/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 5°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.10.14", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2018/10/14/2578128/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "С нормална интензивност за почивен ден е трафикът в града, предаде репортер на  Радио „Фокус” – Велико Търново . Времето e слънчево. Пътните настилки са сухи. Температурата на въздуха е 5 градуса. Движението по основните улици и булеварди в града е спокоен. Интензивен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и движението на пътен възел „Качица“ и ул. „Магистрална“във Велико Търново, която е част от главен път София – Варна.  Всички светофарни уредби в града работят нормално. Други въведени ограничения няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.14", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/10/14/2578133/plovdiv-zapochna-esennata-zalesitelna-kampaniya-v-rayon-yuzhen.html", "text": "Започна есенната залесителна кампания в район „Южен“ в Пловдив. Това каза за  Радио „Фокус“ – Пловдив  районният кмет Борислав Инчев. По думите му кампанията е стартирала със засаждането на 65 броя широколистни и иглолистни дървета на ул. „Скопие“, парк „Източна Румелия“, както и на оформения кът от детска площадка и фитнес на открито на ул. „Димитър Талев“ в района. Залесителната акция е осъществена със съдействието на фармацевтична компания, като в засаждането е участвал и районният кмет Борислав Инчев. \r\nРайон „Южен“ е един от най-големите райони в град Пловдив, с много нови детски площадки и кътове за отдих. Подобни залесителни кампании допринасят за облагородяване на неговия вид и облик. \r\nТони МИХАЙЛОВ", "date": "2018.10.14", "title": "Пловдив: Започна есенната залесителна кампания в район „Южен“"}
{"url": "http://www.focus-news.net/news/2018/10/14/2578134/bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуването на задръствания или колони от леките и товарни автомобили. Нормално натоварен е и трафикът на граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.10.14", "title": "Без проблеми се извършва преминаването през  ГКПП „Кулата“"}
{"url": "http://www.focus-news.net/news/2018/10/14/2578132/kathimerini-absolyuten-tsinizam.html", "text": "В почти всяка друга страна – по-рано дори и в Гърция - министърът на отбраната Панос Каменос щеше да бъде свален заради противопоставянето си на правителствената линия и следването на собствените си позиции за външната политика. Министрите са били изхвърляни и за много по-малко прегрешения, пише Пасхос Мандравелис в коментарна статия за електронното издание на гръцкия вестник  Kathimerini . \r\nКаменос, който определено не е склонен да прави големи изявления, обеща „пред Бога и народа\" през декември 2014 г., че неговата партия „Независими гърци“ ще се противопостави на „Самарас, Венизелос или Ципрас\", които започнаха преговори със Скопие по въпроса за името. \r\nВ почти всяка друга държава - дори и Гърция в наши дни - проправителствени депутати ще излязат и ще кажат нещо за този абсурден феномен на две противоположни външнополитически линии. Те дори биха оттеглили подкрепата си за правителството, което направи страната за смях пред целия свят. Нека не забравяме, че правителствата са падали - дори и в Гърция - защото на мнозинството от депутатите им е писвало да бъдат осмивани от избирателите си. Най-малко политиците, които искаме да отхвърлим като „стари политически елементи\", имаха малко благоприличие, за да защитят собствената си репутация и репутацията на нацията. \r\nНо ние живеем във време на абсолютен цинизъм, както се вижда от неотдавнашните коментари на държавния министър Никос Папас в отговор на статия, озаглавена „Правителството може да толерира Панос\". „Това правителство, този съюз е оцелял много повече, отколкото мнозина предполагаха, че би могло. Затова е доказано, че най-съкровеното желание на опозицията да предизвика криза в правителството по отношение на македонското [име] няма да донесе плод\". Той добави, че позициите на Гърция са „постоянни\"и че страната е „обвързана с Преспанското споразумение“. Как страната е обвързана, когато самият премиер не може да обвърже своите министри с него, е мистерия. \r\nРазбира се, някои може да твърдят, че в почти никоя друга държава и никога досега в Гърция не сме виждали коалиционно правителство между радикална левица и националистическа партия с крайно десни характеристики. Никъде другата „патриотична\" партия не се е подчинявала на онези, които е обявила за „предатели на нацията\". Спадът - не само в ценностите, а дори и в преструктуриращите се ценности - започнал през 2015 г., продължава неотслабващо. Можем само да се надяваме, че няма да струва твърде много на демокрацията. Тереза Герова", "date": "2018.10.14", "title": "Kathimerini: Абсолютен цинизъм"}
{"url": "http://www.focus-news.net/news/2018/10/14/2578130/makfaks-makedoniya-hashim-tachi-izrazi-uverenost-che-do-proletta-shte-bade-postignato-sporazumenie-sas-sarbiya.html", "text": "Президентът на Косово Хашим Тачи изрази увереност, че до пролетта ще бъде постигнато споразумение със Сърбия, което ще включва промяна на границата, предава македонската информационна агенция  „Макфакс“  . \r\nВ интервю за френската телевизия France24, което агенцията цитира, Тачи подчерта, че промяната на границата не е идея, която иска да представи, а че е единственото разумно решение за стабилност.  \r\nСъгласно думите му, споразумението трябва да включва признаване на Косово и членство в Организацията на обединените нации. В случай на постигането на договор Косово ще стане мултиетническа държава, която ще зачита правата на косовските сърби, увери Тачи.  Тереза Герова", "date": "2018.10.14", "title": "„Макфакс“ (Македония): Хашим Тачи изрази увереност, че до пролетта ще бъде постигнато споразумение със Сърбия"}
{"url": "http://www.focus-news.net/news/2018/10/14/2578137/blagoevgrad-izsichane-i-kastrene-na-darveta-se-izvarshva-po-patya-petrich-parvomay-dvizhenieto-se-regulira-ot-signalisti.html", "text": "Движението по третокласен път-198 в участъка от град Петрич до село Първомай от километър 74 до километър 77 трябва да се извършва с повишено внимание. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите е необходимо да преминават през участъка със съобразена скорост в свободната лента, съобразно създадената организация до 19 октомври. През изминалата нощ няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Трафикът по автомагистрала „Струма“ и главен път Е-79 е интензивен. \r\nЛивия НИНОВА", "date": "2018.10.14", "title": "Благоевград: Изсичане и кастрене на дървета се извършва по пътя Петрич – Първомай, движението се регулира от сигналисти"}
{"url": "http://www.focus-news.net/news/2018/10/14/2578138/kyustendil-ogranicheno-e-dvizhenieto-za-tovarni-avtomobili-s-teglo-nad-35-tona-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението за  товарни автомобили с тегло над 3,5 тона по третокласен път 6222 Смоличано - Пелатиково от км 10+000 до км 14+000 поради пропадане на част от пътното платно на няколко места. Това съобщи за  Радио „Фокус“ – Пирин  дежурният в Областно пътно управление - Кюстендил. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825 поради извършване на аварийно-възстановителни дейности по обрушване на ската. Движението се ограничава за кратки периоди от 10 минути и се регулира от светофарна уредба  и при необходимост от сигналисти. \r\nЛивия НИНОВА", "date": "2018.10.14", "title": "Кюстендил: Ограничено е движението за товарни автомобили с тегло над 3,5 тона по пътя Смоличано - Пелатиково поради пропадане на част от пътното платно"}
{"url": "http://www.focus-news.net/news/2018/10/14/2578136/veliko-tarnovo-v-tsarkovnite-hramove-v-grada-se-otsluzhva-sveta-liturgiya-po-sluchay-petkovden.html", "text": "Днес Българската православна църква прославя преподобна Параскева - Петка Българска (Търновска, Епиватска, Белградска, Яшка). По този повод в църковните храмове във Велико Търново се отслужва света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. \r\nПрез 1238 година, след битката при Клокотница, българският Цар Иван Асен II извоювал, тялото на св. Петка да бъде пренесено в Търново. От тогава светицата е позната като св. Петка Търновска. св. Петка е сред най-популярните и обичани български светци. Тя събира в едно образите на три християнски култа. Според народния календар се почита на 14 октомври. \r\nОт Петковден започва преходът към „мъртво“ зимно време. Дванадесетте дни от Петковден до Димитровден имат митичен смисъл. Те съответстват по смисъл на Мръсните Поганни дни от Коледа до Водица, които представляват сакрална граница между старата и новата година. След празника на св. Петка се извършват редица ритуали. В подготовката за предстоящата зима ралата се прибират под навес, а посевите трябва да са засети. От Петковден до Димитровден стадата се разлъчват. Затова денят се осмисля като пастирски празник. На овчарите се носи баница в дар за свършената работа. С приключването на селскостопанската работа започва разплащането с работници надничари – ратаи, овчари и други. С Петковден започват и сватбите. По къщите тръгват сглядници и годежари. На площадите се правят петковденски хора. На този ден се освещават новопостроени къщи. Започва и оплождането на домашния добитък. Осмислянето на празника като начало на своеобразни вълчи празници изисква от жените да спазват някои правила и забрани. Завързват се с червен конец ножиците, за да не се отварят устата на вълка. В навечерието на празника невестите, които не могат да заченат, преспиват край параклис на нейното име или аязмо с лековита вода, а сутринта когато си тръгват отнасят със себе си и вярата, че не след дълго ще родят рожба, че светицата е чула молбите им и ще им помогне. Вярвало се, че дванадесет дни след Петковден не трябва да се започва нова работа, защото ще завърши неуспешно. Жените не трябва да работят с вълна, да кроят и да шият дрехи за мъже, да докосват остри и режещи предмети. Старите българи вярвали, че ако някой прекрачи забраните и облече дреха, шита в тези дни, той или стадото му ще бъдат нападнати от вълци, а човекът ще се разболее. Осмислянето на празника като повратен, като граничен между новата и старата аграрна година води до спазването на обичая „полазване“. Гледа се кой пръв ще влезе в дома и от това, се определят късметът и здравето през цялата година. Според това какво е времето в деня на празника, такова ще е на Димитровден и на Архангеловден. Християнската религия е посветила петъка на св. Петка, за това той се приема и като ден за приключване. Именници на този ден са Параскева, Петко, Паша, Петя и Петка. \r\nНадежда КРЪСТЕВА", "date": "2018.10.14", "title": "Велико Търново: В църковните храмове в града се отслужва света Литургия по случай Петковден"}
{"url": "http://www.focus-news.net/news/2018/10/14/2578141/varna-prodalzhavat-remontite-na-patya-staro-oryahovo-grozdyovo.html", "text": "Преминаването по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка, предаде репортер на  Радио „Фокус“ – Варна . Организацията за движение е сигнализирана с пътни знаци. Частични ремонтни дейности се извършват на пътя между Девня – Суворово, както и на пътя Вълчи дол – Суворово. От пътната агенция призовават водачите да преминават с повишено внимание през двата участъка. Движението по пътя Кранево – Варна при 83 километър е ограничено за моторни превозни средства над 10 тона. Обходният маршрут е през Кичево и Оброчище. Движението по автомагистрала „Черно море“ преди Варна се осъществява в едно платно поради ремонт на асфалтовата настилка. Разрешено е да се преминава през лентите в посока от Бургас към Варна. Към този час обстановката по пътищата във Варненска област е спокойна. Времето е слънчево и ясно, пътните настилки са сухи, а видимостта е добра. Интензивен е трафикът днес както от и към Добрич, така и по пътя за Бургас и по магистрала „Хемус“. \r\nДиана СТОЕВА", "date": "2018.10.14", "title": "Варна: Продължават ремонтите на пътя Старо Оряхово – Гроздьово"}
{"url": "http://www.focus-news.net/news/2018/10/14/2578142/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Във високите части има разкъсана облачност и умерен вятър, температурите са между 4 и 8 градуса. Лифтовите съоръжения работят единствено на Витоша. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.14", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/14/2578145/ministar-nikolina-angelkova-nad-2-mlrd-evro-sa-prihodite-ot-mezhdunaroden-turizam-za-7-mesetsa.html", "text": "Есента е времето за равносметка на летния сезон - като цяло вървим с 3,6% ръст за юни, юли и август, тоест за трите активни месеца, над 4 милиона и 480 хиляди чуждестранни туристи са посетили нашата страна за тези три месеца. Това отчете министърът на туризма Николина Ангелкова в предаването \"Денят започва с Георги Любенов\" по  БНТ . Министър Ангелкова заяви, че това отново показва изключително добра устойчивост за летния туристически сезон. \"6,9 милиона чуждестранни туристи са от януари до август, коетое ръст от около 6% и поставя България на едно от челните места за устойчивост като дестинация и като избор на туристическия продукт\", добави тя. По думите й за първите 7 месеца над 2 милиарда евро са приходите от международен туризъм, което е ръст от около 8,1%. \"Само за юни и юли, които са активните месеци на летния сезон, имаме над 1 милиард и 200 милиона евро приходи\", допълни още тя. \r\nМинистърът на туризма поясни, че за миналата година около 12% от БВП се дължи на туризма. \r\n\"Равносметката показва, че 4 и 5 - звездните хотели вече последователно 3 години са на първо място като избор за място за настаняване на всеки, който посещава нашата страна. 65% от чуждестранните туристи отсядат в такива хотели\", коментира министъра. \r\nНиколина Ангелкова поясни, че са направени над 300 проверки по плажовете. По думите й най-честите нарушения са свързани с липса на спасители и оборудване на спасителните и медицински постове, указателни табели и надвишаване на търговската площ.", "date": "2018.10.14", "title": "Министър Николина Ангелкова: Над 2 млрд. евро са приходите от международен туризъм​ за 7 месеца"}
{"url": "http://www.focus-news.net/news/2018/10/14/2578146/varna-kontsert-pod-nadslov-magiyata-na-kinoto-shte-se-sastoi-vav-festivalniya-i-kongresen-tsentar.html", "text": "Концерт под надслов „Магията на киното“ ще започне днес от 11.00 часа в зала 1 на Фестивалния и конгресен център. Събитието е част от съпътстващата програма „Варненско лято за деца“. Това каза в интервю за  Радио „Фокус“ – Варна  водещият на събитието Руми Петрова, позната на децата като Госпожа Виола. По думите ѝ в програмата ще прозвучат любими музикални теми от филми и мюзикъли като „Цар Лъв“, „Аладин“, „Карибски пирати“, „Междузвездни войни“, „Фантомът на операта“ и „Мама миа“. В концертът ще се включи симфоничният оркестър при Националното училище по изкуствата „Добри Христов“ – Варна. Участниците в концерта са инструменталисти, певци и танцьори, диригент-маестро Страцимир Павлов. Поредицата „Варненско лято за деца“ ще продължи и в следващите месеци с матинета на 4 ноември и 2 декември, отново в Зала 1 на Фестивалния и конгресен център от 11.00 часа. Подобни концерти се организират за осма поредна година, добави Руми Петрова. Тя допълни, че събитията се радват и на интереса на родители, баби и дядовци. По време на концертите най-малките деца ще могат да участват активно в случващото се на сцената. Децата ще могат да опитат да свирят на малки инструменти за кратко под ръководството на музикант. \r\nДиана СТОЕВА", "date": "2018.10.14", "title": "Варна: Концерт под надслов „Магията на киното“ ще се състои във Фестивалния и конгресен център"}
{"url": "http://www.focus-news.net/news/2018/10/14/2578135/sz-zapochnaha-izborite-v-bavariya.html", "text": "Изборите за баварския парламент започнаха – в 8:00 часа местно време (9:00 българско време) секциите отвориха врати за първите граждани, дошли да упражнят правото си на глас, съобщава  Die Sueddeutsche Zeitung , най-тиражираният вестник в Германия. \r\nОколо 9,5 млн. баварци имат право да гласуват за регионалния парламент в Мюнхен. От тях 600 хил. ще отидат до избирателните секции за първи път. Те ще определят 180-те депутати, които ще влязат в местния парламент. 91 от тях ще бъдат избрани пряко, останалите 89 – от партийните листи.  \r\nЗа разлика от предишните избори в Бавария - от 1957 г. насам – този път абсолютното мнозинство на ХСС в регионалния парламент в Мюнхен е под сериозен въпрос. Ето защо анализаторите са убедени, че ХСС ще трябва да помисли за коалиционен партньор. Тереза Герова", "date": "2018.10.14", "title": "SZ: Започнаха изборите в Бавария"}
{"url": "http://www.focus-news.net/news/2018/10/14/2578147/ria-novosti-v-belgiya-glasuvat-na-mestni-izbori.html", "text": "Започнаха изборите за местна власт в Белгия, предава  РИА Новости .  \r\nНад осем милиона гласоподаватели ще избират измежду 19,5 хил. кандидати за постове в общинските съвети. Според политическите анализатори изборите ще представят реална картина на разпределението на политическите сили преди федералния вот, който ще се проведе през пролетта на 2019 г. Вниманието ще бъде приковано предимно към резултатите на партиите, които са против имиграцията. Експертите очавакват с нетърпение и анализите за предпочитанията на младежите в страната, подчертава агенцията. Тереза Герова", "date": "2018.10.14", "title": "РИА Новости: В Белгия гласуват на местни избори"}
{"url": "http://www.focus-news.net/news/2018/10/14/2578131/pazardzhik-v-hramovete-v-grada-se-otsluzhva-sveta-liturgiya-po-povod-praznika-petkovden.html", "text": "На 14 октомври православната църква отбелязва паметта на българската светица Петка Търновска. По този повод във всички храмове в Пазарджик се отслужва празнична света Литургия, предаде репортер на  Радио „Фокус” – Пазарджик . Света Петка е една от най-обичаните и почитани светици не само в България, но и в целия православен свят. Светицата покровителства брака и плодовитостта. Петковден е един от големите народни празници, с които българите отбелязват края на топлото време и настъпването на зимата. Според народната традиция този ден се отбелязва като начало на зимните празници – правят се оброчни курбани и сборове. Жените раздават питки за здравето на животните. На днешния ден имен ден празнуват всички, носещи имената Петко, Петка, Параскева и производните им. \r\nВаня НИКОЛОВА", "date": "2018.10.14", "title": "Пазарджик: В храмовете в града се отслужва света Литургия по повод празника Петковден"}
{"url": "http://www.focus-news.net/news/2018/10/14/2578144/pazardzhik-tsarkvata-sveta-petka-v-peshtera-otbelyazva-hramoviya-si-praznik.html", "text": "Църквата „Света Петка“ в Пещера отбелязва храмовия си празник, предаде репортер на  Радио „Фокус“ – Пазарджик . Църквата „Света Петка“ е построена през периода 1690-1710 година. Тогава е построен старият храм, който е бил много по-малък от сегашния, вкопан е в земята, според изискванията по онова време. Легендата разказва, че в градината на храма е имало извор. Иконата на света Петка, която и в момента стои в храма е намерена тук до този извор. Той е бил лековит, защото хората са идвали и са преспивали тук. Миели са лицата и очите си, за да оздравеят. През 1902 година църквата изгаря, неизвестно по какви причини. Храмът е построен отново през 1904 година в този му вид, в който е сега. През 1905 година на 22 май той е осветен. Църквата има уникален иконостас с красива дърворезба. \r\nВаня НИКОЛОВА", "date": "2018.10.14", "title": "Пазарджик: Църквата „Света Петка“ в Пещера отбелязва храмовия си празник"}
{"url": "http://www.focus-news.net/news/2018/10/14/2578149/milosh-zeman-bombardirovkite-na-yugoslaviya-byaha-greshka-zapadat-tryabva-da-tarsi-alibi-za-da-opravdae-greshkata-si.html", "text": "Според президента на Чешката република Милош Земан бомбардировките на Югославия от страна на НАТО са били грешка, за която сега е необходимо алиби с цел оправдаването й, предава македонската информационна агенция  „Макфакс“ . \r\nКоментирайки изявление от Белград на генералния секретар на Алианса Йенс Столтенберг, съгласно което НАТО е бомбардирало Югославия с цел защита на цивилните от режима на Слободан Милошевич, Земан подчерта: „Мисля, че тази война беше голяма грешка и сега трябва да търсим алиби, за да я оправдаем“. Тереза Герова", "date": "2018.10.14", "title": "Милош Земан: Бомбардировките на Югославия бяха грешка, Западът трябва да търси алиби, за да оправдае грешката си"}
{"url": "http://www.focus-news.net/news/2018/10/14/2578139/silistra-104-dushi-sa-glasuvali-v-chastichnite-izbori-za-kmet-na-kmetstvo-suhodol-kam-930-chasa.html", "text": "104 души са гласували в частичните избори за кмет на кметство Суходол към 9.30 часа. Това съобщи за  Радио „Фокус“ - Шумен  Венцислав Маринов, председател на Общинска избирателна комисия - Главиница. В населеното място има разкрита една секция. С право на вот са 638 души. Изборният ден преминава спокойно, до момента в ОИК - Главиница няма жалби или сигнали за нарушения. \r\nИвелина ИВАНОВА", "date": "2018.10.14", "title": "Силистра: 104 души са гласували в частичните избори за кмет на кметство Суходол към 9.30 часа"}
{"url": "http://www.focus-news.net/news/2018/10/14/2578148/adelina-stefanova-hram-vavedeni-bogorodichno-blagoevgrad-pri-moshtite-na-sveta-petka-bolnite-ozdravyavali-slepite-proglezhdali-hromite-prohozhdali.html", "text": "Света Петка или Параскева, наричана още Българска или Търновска, е отшелничка от XI век, родена в Египет на Мраморно море. Това каза за  Радио „Фокус“ – Пирин  Аделина Стефанова, църковен уредник в храм „Въведени Богородично“ – Благоевград, по повод църковния празник Петковден, който отбелязваме днес. Тя обясни, че след смъртта на родителите на Света Петка тя раздала наследството си на бедните и се отдала на пост и молитва в Йорданската пустиня. Аделина Стефанова отбеляза, че преди да започне чула глас от небето, който я съветвал да се прибере в родния си град и тя така сторила, но когато се върнала в Египет след толкова години, светицата не познала никого, не познали дори и нея. „Погребали я като чужденка. След години обаче се наложило да погребат нов мъртвец в нейния гроб и когато го разровили, учудването било голямо – намерили тялото ѝ непохабено от времето. При мощите ѝ болните оздравявали, слепите проглеждали, хроми прохождали. През XIII век цар Иван Асен II преместил мощите ѝ в Търново и построил храм, наречен „Преподобна Петка“. Преди турското нашествие мощите ѝ били пренесени във Видин, а после и в Белград“, добави Стефанова. Тя уточни, че през XVI в. султан Сюлейман Великолепни завладял турската столица и пратил мощите ѝ в Цариград като дар на патриаршията, а през XVII в. са пренесени във Влашко – град Яш в Румъния, където се намират и до днес. \r\nЛивия НИНОВА", "date": "2018.10.14", "title": "Аделина Стефанова, храм „Въведени Богородично“ – Благоевград: При мощите на света Петка болните оздравявали, слепите проглеждали, хромите прохождали"}
{"url": "http://www.focus-news.net/news/2018/10/14/2578153/interfaks-sarbiya-shte-poiska-kredit-ot-rusiya-za-modernizatsiya-na-zhelezopatnata-mrezha.html", "text": "Сърбия обмисля взимането на кредит от Руската федерация в размер на 500 млн. долара, които ще бъдат използвани за модернизация на железопътната мрежа в страната. Това обяви сръбският вицепремиер Зорана Михайлович пред журналисти, предава руската информационна агенция  Интерфакс . \r\nОтпускането на средствата може да бъде договорено в навечерието на визитата на държавния глава на Русия Владимир Путин в Сърбия. Очаква се модернизацията на железопътната мрежа да засегне всички основни маршрути в страната, включително линиите, които свързват западната ни съседка с Унгария, Македония и Черна гора.  \r\nОфициален Белград разчита на визита на Путин в началото на следващата година. Поканата към него бе отправена лично от сръбския президент Александър Вучич, който бе посещение в Москва през септември.  Тереза Герова", "date": "2018.10.14", "title": "Интерфакс: Сърбия ще поиска кредит от Русия за модернизация на железопътната мрежа"}
{"url": "http://www.focus-news.net/news/2018/10/14/2578154/stara-zagora-kmetat-na-kazanlashkoto-selo-enina-e-postradal-pri-sbivane.html", "text": "Кметът на казанлъшкото село Енина Веселин Андреев е пострадал при сбиване. Той е  настанен в болницата в Казанлък без опасност за живота. Кметът е пострадал по време на традиционния събор на селото по повод празника на света Петка Българска. Това казаха за  Радио „Фокус“  от болницата в Казанлък, където е настанен пострадалият. Андреев е приет късно снощи с наранявания по лицето.  \r\nПо данни на органите на реда причина за инцидента е пререкание, възникнало с група празнуващи младежи, които настояли оркестърът, участващ в празничната програма на събора, да продължи да свири, след като вече е изтекло договореното време за това и намесата на кмета на Енина. \r\nПредизвикалите инцидента са арестувани. По случая работи Районно управление – Казанлък. \r\nСлавяна ГАЙДАРОВА", "date": "2018.10.14", "title": "Стара Загора: Кметът на казанлъшкото село Енина е пострадал при сбиване"}
{"url": "http://www.focus-news.net/news/2018/10/14/2578155/daily-sabah-nay-malko-15-migranti-sa-zaginali-pri-padaneto-na-kamion-v-reka-v-izmir.html", "text": "Най-малко 15 нелегални мигранти, включително деца, са загинали, след като камионът, който ги е превозвал, е излязъл от пътя и е паднал в речно корито в западната турска провинция Измир, съобщава вестник  Daily Sabah . \r\nУточнява се, че на място са изпратени линейки. Към момента е известно, че превозното средство е пътувало към Измир от провинция Айдън в Югозападна Турция. Инцидентът се е случил в района на Мендерес. \r\nТурция е основен маршрут за мигрантите, опитващи се да достигнат територията на Европа – особено след 2011 г., когато започна войната в Сирия.  Тереза Герова", "date": "2018.10.14", "title": "Daily Sabah: Най-малко 15 мигранти са загинали при падането на камион в река в Измир"}
{"url": "http://www.focus-news.net/news/2018/10/14/2578152/blagoevgrad-nad-300-momicheta-vzeha-uchastie-v-turnira-po-hudozhestvena-gimnastika-kupite-na-kmeta-na-obshtina-blagoevgrad.html", "text": "За втора поредна година Благоевград беше домакин на държавен турнир по художествена гимнастика „Купите на Кмета на Община Благоевград“. Това съобщиха от пресцентъра на  Общината . Над 300 грации се бориха упорито за достигането до финала. През целия ден, в залата състезанието беше много оспорвано. Грациите представиха изпълнения с уреди лента, обръч, топка и въже. Гимнастичките се представиха, индивидуално, отборно и с ансамбли. В турнира участие взеха 16 отбора, сред които „Левски“, „Левски-Триадица“, „Левски плюс“, „София спорт“, ЦСКА, „Локомотив“, СК „Нюанс“, КХГ „Берое“ и други. Специални гости на тазгодишното издание на турнира бяха и грациите от Норвегия, които пристигнаха в България специално за спортната надпревара. Турнирът беше последна проверка на отборите участващи в последните за сезона Държавни първенства „А“ категория - ансамбли и „Б“ категория индивидуално и отборно. Стотици гости на събитието, станаха свидетели на талант, синхрон и красота. Вторият турнир „Купите на Кмета на община Благоевград“ беше организиран съвместно от Община Благоевград, КХГ „Пирин“ и Българска федерация по художествена гимнастика.  \r\nКХГ „Пирин“ е първият клуб по художествена гимнастика в Благоевград. Клубът даде висока заявка и в историята си вече има организирани и проведени множество турнири на републиканско, държавно и европейско ниво. Клуб по художествена гимнастика „Пирин“ продължава да печели купи, награди и медали и прославя градът ни по света.", "date": "2018.10.14", "title": "Благоевград: Над 300 момичета взеха участие в турнира по художествена гимнастика „Купите на Кмета на Община Благоевград“"}
{"url": "http://www.focus-news.net/news/2018/10/14/2578158/afp-prishtina-povdigna-obvineniya-sreshtu-chetirima-predpolagaemi-dzhihadisti-za-podgotovka-na-seriya-teroristichni-atentati.html", "text": "Властите в  Прищина повдигнаха обвинения срещу четирима предполагаеми джихадисти, заподозрени в планиране на серия терористични актове, включително срещу църква в Северна Митровица, предава  AFP .  \r\nСъгласно разпространената информация, заподозрените са подготвяли нападения и на територията на Франция и Белгия, но не пояснява къде точно.  \r\nТримата мъже и жена са граждани на Косово и са били свързани с близкоизточната радикална групировка „Ислямска държава“. Те са арестувани по-рано тази година, а обвиненията срещу тях са повдигнати официално на 4 октомври, става ясно от обвинителния акт, с копие от който разполага агенцията.  \r\nЛидерът на групата, 26-годишният Буяр Берхами, е обвинен в организирането на осуетена атака срещу израелския национален отбор по футбол по време на квалификацията за Световната купа в Албания през 2016 г. Осем души вече бяха осъдени през май тази година на до десет години лишаване от свобода за предотвратеното нападение, припомня агенцията. \r\nСпоред прокурорите планираната атака е трябвало да бъде извършена срещу сръбска православна църква в Митровица. Подготовката й е била в най-напреднал стадий, според косовските власти, които уверяват, че с арестите е предотвратено извършването й.  \r\nГрупата също така е обвинена, че е планирала да атакува ръководените от НАТО сили за сигурност КФОР и да нападне две дискотеки в сръбския анклав Грачаница. Според прокурорите четиримата са започнали да вербуват доброволци за „задействането на взривни устройства в дискотеките“ или за „самоубийствени атаки“.  Тереза Герова", "date": "2018.10.14", "title": "AFP: Прищина повдигна обвинения срещу четирима предполагаеми джихадисти за подготовка на серия терористични атентати"}
{"url": "http://www.focus-news.net/news/2018/10/14/2578159/blagoevgrad-v-simitli-se-provezhda-turnirat-futbol-7.html", "text": "В града се провежда турнирът „Футбол 7“. Това съобщиха за  Радио „Фокус“ – Пирин  от Общината. Спортното събитие се организиран от БФС. В спортен комплекс „Симитли“ ще бъдат играни всички футболни срещи от турнира, който започва днес. В него участие ще вземат 7 отбора – „Септември“ (Симитли), ОФК „Пирин“ (Благоевград), „Пирин 2001“, „Мечетата“ (Петрич), ОФК „Беласица“ (Петрич), „Хлапетата“ (Благоевград), ОФК „Вихрен“ (Сандански). Със своята добра база, отборът на „Септември“, ще спомогне за доброто провеждане на турнира и развитието на футбола при подрастващите.  \r\n„Футбол 7“ е утвърдена форма за подготовка на играчи до 12-годишна възраст. Тя придобива популярност в Испания, Германия и Франция, а след това и в цяла Европа. Най-важното предимство е израстването на детето с размера на терена, топката и вратата, както и профилирането на състезатели по постове в игрова обстановка. Целта на „Футбол 7“ е да представи играта във възможно най-добра светлина пред децата. БФС организира такова първенство в София, Пловдив, Велико Търново, Варна и Бургас, а вече и в Симитли. Основната цел на „Футбол 7“ е да бъдат създадени условия, при които децата в ранна възраст да покажат своите умения и качества в една специфична разнородност на футболната игра, а именно футбол в зала 7 срещу 7. \r\nЛивия НИНОВА", "date": "2018.10.14", "title": "Благоевград: В Симитли се провежда турнирът „Футбол 7“"}
{"url": "http://www.focus-news.net/news/2018/10/14/2578156/blagoevgrad-tsarkvata-sv-petka-v-selo-polena-otbelyazva-hramoviya-si-praznik-s-bogata-programa.html", "text": "Църквата „Св. Петка“ в село Полена отбелязва храмовия си празник с богата програма. Това съобщи за  Радио „Фокус“ – Пирин  кметът на населеното място Веселин Топузов. Празничния ден започна в 08.00 часа с Утринно Богослужение, а в 09.00 часа е започнала празнична света Литургия. В 10.30 часа в черквата децата от Неделното училище ще поздравят всички за празника. Празничният водосвет ще бъде в 11.30 часа, а веднага след него и освещаването на курбана за здраве ще бъде открита и нова детска площадка в селото, която се намира до стадиона. Още от ранния следобед започват спортните прояви, посветени на празника. В 13.00 часа на селото ще се превърне в своеобразен тепих на народните борби. Братята шампиони по борба от село Полена Иван и Милан Благоеви и още много борци ще се съревновават в Полена. Зрелището е гарантирано. В 16.00 часа футболна среща между „Ветрен” Полена и „Спортист“ Струма ще бъде играна на стадиона в селото. Програмата по случай празника на селото ще продължи и вечерта, като в 17.00 часа децата от Детска градина „Радост“ филиал Полена, ученици от СУ „Св. св. Кирил и Методий” - село Крупник, МФГ „Изворите”, Балет „Дъга“, Спасимира Иванова, самодейци от село Железница, клуб по художествена гимнастика „Малки грации“, Оркестър „Македонски ритми“ ще повдигнат настроението на празнуващите и ще огласят селото с много музика и веселба, а Румяна Попова ще бъде гвоздеят на програмата. \r\nЛивия НИНОВА", "date": "2018.10.14", "title": "Благоевград: Църквата „Св. Петка“ в село Полена отбелязва храмовия си празник с богата програма"}
{"url": "http://www.focus-news.net/news/2018/10/14/2578151/plovdiv-43-dushi-sa-glasuvali-v-chastichnite-izbori-za-kmet-na-kmetstvo-stoletovo-kam-0900-chasa.html", "text": "43 души са гласували в частичните избори за кмет на кметство Столетово към 09.00 часа. Това каза за  Радио „Фокус“ – Пловдив  Ивелина Димовска от Общинската избирателна комисия в Карлово. Изборният ден протича нормално, няма подадени сигнали за нарушения. Очаква се избирателната активност да се засили в по-късните часове на деня. Гласоподавателите в селото са 644 души и гласуват в една избирателна секция. Следващото отчитане на избирателната активност ще бъде осъществено след 11.00 часа.  \r\nТони МИХАЙЛОВ", "date": "2018.10.14", "title": "Пловдив: 43 души са гласували в частичните избори за кмет на кметство Столетово към 09.00 часа"}
{"url": "http://www.focus-news.net/news/2018/10/14/2578143/fas-sebastian-kurts-se-protivopostavi-na-izklyuchvaneto-na-fides-ot-enp.html", "text": "Канцлерът на Австрия Себастиан Курц се противопостави на идеята за изключване на управляващата партия в Унгария („Фидес“) от Европейската народна партия (ЕНП), съобщава германският национален ежедневник  Die Frankfurter Allgemeine Sonntagszeitung . \r\n„Не вярвам, че има смисъл в Европа да се създава допълнителна партия на морално неравностойни и действително нежелани източноевропейци\", предупреди Курц в изявление за неделното издание на водещия германски вестник.  \r\nОт редакцията припомнят, че в ЕНП влизат управляващите в Берлин и Виена партии – Съюза (ХДС/ХСС) и Австрийската народна партия. Тереза Герова", "date": "2018.10.14", "title": "FAS: Себастиан Курц се противопостави на изключването на „Фидес“ от ЕНП"}
{"url": "http://www.focus-news.net/news/2018/10/14/2578150/burgas-50-dushi-sa-glasuvali-kam-0900-chasa-na-izborite-v-s-orlintsi-obshtina-sredets.html", "text": "50 души са гласували до момента на изборите в с. Орлинци, община Средец. Това каза за  Радио „Фокус“ – Бургас  Ирина Камбурова, председателят на общинската избирателна комисия в Средец. Изборният ден е започнал в 07.00 часа, като до момента протича нормално и спокойно без сигнали за нарушения и нередности. Към 09.00 часа са гласували 50 избиратели. Информация за броя на гласувалите ще бъде дадена отново към 11.00 часа. Жителите на селото са 366, а от тях с право на глас са 250.  \r\nМария КУРТЕВА", "date": "2018.10.14", "title": "Бургас: 50 души са гласували към 09.00 часа на изборите в с. Орлинци, община Средец"}
{"url": "http://www.focus-news.net/news/2018/10/14/2578162/inzh-petar-boyadzhiev-zam-kmet-na-asenovgrad-ochakvame-ministerski-savet-da-otpusne-sredstva-za-ukrepvane-na-svlachishteto-pod-asenovata-krepost.html", "text": "Община Асеновград очаква Междуведомствената комисия за възстановяване и подпомагане към Министерски съвет да се произнесе и да отпусне средства за укрепване на свлачището под Асеновата крепост. Това каза за  Радио „Фокус“ – Пловдив  заместник-кметът инж. Петър Бояджиев. Той обясни, че Община Асеновград има изготвено идейно предложение, което предвижда „Г”-образна анкерирана подпорна стена. За целта са необходими близо 250 000 лв. с ДДС. Идейното предложение включва проучване, проектиране, строителство, изпълнение на авторски надзор, независим строителен надзор и други дейности, необходими за въвеждане на обекта в експлоатация. „В момента се изготвя работен проект. Надяваме се след обследване на ската да не се налага поставянето на пилони. Целта е да укрепим пропадналата половина от пътя. Пропадналият участък е в порядъка на 50 метра. Ситуацията не се е променила след последните дъждове. Продължава да бъде в сила забраната за преминаване на моторни превозни средства с тегло над 3 тона по пътя към селата Яврово, Лясково и Добралък. Останалите превозни средства трябва да бъдат изключително внимателни, преминавайки по участъка“, каза инж. Петър Бояджиев. „Фокус“ припомня , че свлачището под Асеновата крепост се активизира на 28 юни след поройните дъждове. Издадена бе заповед от кмета на Община Асеновград за бедствено положение за района на село Лясково и Националния паметник на културата „Асенова крепост”. \r\nТони МИХАЙЛОВ", "date": "2018.10.14", "title": "Инж. Петър Бояджиев, зам.-кмет на Асеновград: Очакваме Министерски съвет да отпусне средства за укрепване на свлачището под Асеновата крепост"}
{"url": "http://www.focus-news.net/news/2018/10/14/2578157/kyustendil-s-kurban-za-zdrave-zhitelite-na-selo-tavalichevo-shte-otbelezhat-hramoviya-praznik-na-cherkvata-sveta-petka.html", "text": "С курбан за здраве жителите на село Таваличево ще отбележат празника на черквата „Света Петка”. Това каза пред  Радио „Фокус” – Кюстендил  кметът на село Таваличево Даниела Точева. По думите ѝ хората от населеното място почитат храмовия празник и всяка година на 14 октомври се събират край черквата. По този повод от 11.00 часа ще бъде осветен и раздаден курбан за здраве на местното население, а преди това ще се състои Литургия в православния храм. \r\nСпоред кмета на селото състоянието на храма е добро, след като в предишните години са извършени много ремонтни дейности, направена е и реставрация в черквата. Църквата „Св. Параскева“ в село Таваличево е обявена за недвижима културна ценност с „национално значение” в част „стенописи”. \r\nВенцеслав ИЛЧЕВ", "date": "2018.10.14", "title": "Кюстендил: С курбан за здраве жителите на село Таваличево ще отбележат храмовия празник на черквата „Света Петка”"}
{"url": "http://www.focus-news.net/news/2018/10/14/2578163/sport-holandiya-s-klasicheska-pobeda-nad-germaniya-v-liga-na-natsiite.html", "text": "Холандия победи с 3:0 Германия в мач от Лигата на нациите, който се игра на стадион \"Йохан Кройф Арена\" в Амстердам. Върджил ван Дайк вкара с глава след половин час игра, а в 86-ата минута Мемфис Депай нокаутира Бундестима след бърза контраатака. В добавеното време Вайналдум оформи крайния резултат.   \r\nТака след 16 години холандците отново победиха големия си съперник и  спечелиха първи три точки в групата, което ги изкачи на втора позиция, на една точка зад лидера Франция. Германия е на дъното с една точка, след като изживя исторически срам в Амстердам. Успехът на холандците е най-изразителният в историята на съперничеството между двата тима. \r\nВенцислав ДРАГОМАНОВ", "date": "2018.10.14", "title": "Спорт: Холандия с класическа победа над Германия в Лига на нациите"}
{"url": "http://www.focus-news.net/news/2018/10/14/2578140/tass-zhertvite-na-zemetresenieto-i-tsunamito-v-indoneziya-dostigna-do-2091-dushi.html", "text": "Броят на загиналите в резултат на земетресението и цунамито на остров Сулавеси в Индонезия достигна до 2091 души, предава  TACC , като се позовава на местни медии, цитиращи източници от властта. \r\nСпасителните операции завършиха на 12 октомври, но в последвалия процес на разчистване на развалините са открити още тела на загинали. По данни на компетентните органи, общият брой на ранените в резултат на стихиите превиваша 10,6 хил. души, като 2,5 хил. от тях са в тежко състояние. Около 680 души остават в неизвестност. Съобщава се, че заради земетресението и последвалото цунами 87 хил. души са били принудени да напуснат домовете си.  \r\nЗеметресението с магнитуд от 7,4 по скалата на Рихтер разлюля Индонезия на 28 септември. Впоследствие бяха регистрирани над 530 вторични труса, които доведоха до образуването на цунами с височина на вълните до седем метра.  Тереза Герова", "date": "2018.10.14", "title": "ТАСС: Жертвите на земетресението и цунамито в Индонезия достигна до 2091 души"}
{"url": "http://www.focus-news.net/news/2018/10/14/2578166/kmetat-na-sofiya-yordanka-fandakova-pristignaha-parvite-20-elektrobusa-i-parvite-17-novi-avtobusa-na-priroden-gaz.html", "text": "Вчера в гаража в “Дружба” пристигнаха първите 17 от 60-те нови автобуса на природен газ, които доставяме, а до края на годината ще доставим още 22 автобуса на природен газ, а догодина още 60 съчленени. Това написа с официалната си страница във  \"Фейсбук\"  кметът на София Йорданка Фандъкова. \"И първите 20 електробуса за градския транспорт пристигнаха на пристанището в Бургас днес. До средата на седмицата те ще са в София и ще започне подготовката им за включване на линия. Това е първата доставка на електробуси, след като в последните години тествахме няколко различни технологии по различни линии в София\", пише още в съобщението. Фандъкова посочи, че всички автобуси, които се купуват за градския транспорт, отговарят на най-високите екологични стандарти ЕВРО6.", "date": "2018.10.14", "title": "Кметът на София Йорданка Фандъкова: Пристигнаха първите 20 електробуса и първите 17 нови автобуса на природен газ"}
{"url": "http://www.focus-news.net/news/2018/10/14/2578167/badische-zeitung-rusiya-i-zamrazenite-konflikti.html", "text": "Счита се, че Москва има полза от разпалването на кризи в бившите съветски републики, тъй като при подобна ситуация те не може да станат част от Запада, пише Щефан Шол в статия за германския вестник  Badische Zeitung . Авторът привежда като пример конфликтите в Приднестровието, Южна Осетия, Абхазия и Източна Украйна, които според него доказват, че подобни проблеми въпроси са изцяло в интерес на Кремъл.  Агенция „Фокус“ представя превод на статията с пояснението, че публикуваните на страницата материали съдържат оценки на цитираните медии и не са отражение на позицията на нашата редакция.  \r\nИма места в страните от бившия СССР, където градините са обрасли с плевели, в пясъчниците гният войнишки мешки, а някогашни войници скучаят зад стените на бетонните блокове. Това са места, които отдавна не са фронт, но не са и държавни граници. Това са ивици на ничията земя, често не повече от един километър широки и дълги няколкостотин метра. Републиките на юг и запад от Руската федерация изобилстват с такива, от гледна точка на международното право, бели петна. Тях наричат замразени конфликти. \r\nВ тях са замесени бивши съветски републики, техните национални малцинства и в някаква степен – винаги Русия. През 1988 г. в арменския анклав Нагорни Карабах в Азербайджан избухнаха кървави етнически сблъсъци, които през 1992 г. прераснаха в сражения между арменци и азербайджанци. Арменците превзеха целия регион. Резултатът: от 25 хил. до 50 хил. загинали, 1,1 млн. души, принудени да напуснат родните си места. През 1994 г. бе обявено примирие. Още повече, че Москва, която играеше ролята на посредник, получи малко – в региона непрекъснато се съобщава за нови сблъсъци.  \r\nПрез 1989 г. в грузинската провинция Южна Осетия избухнаха боеве. Резултат: две хиляди убити, 120 хил. бежанци. През 2008 г. грузинската армия се опита да си върне Южна Осетия, но бе отбита от намесилите се в конфликта руски войници. В друга грузинска провинция – Абхазия, също се стигна до ожесточени боеве – през 1992 г., когато оръжие едни срещу други насочиха местни, севернокавказки и руски доброволци – от една страна, срещу грузинци. Резултат: осем хиляди убити и 250 хил. бежанци. \r\nЕтническите проблеми между румънскоговорящото преобладаващо население на Молдова и славяните в Приднестровието също прераснаха във война – през 1992 г. Убити бяха 600 души. През април 2014 г. руски войници разпалиха в украинския Донбас въоръжени сблъсъци. След подписването на Минските споразумения през 2015 г. боевете отслабнаха, но не бяха прекратени. Оттогава насам в конфликта са загинали 10 хил. души, над един милион души бяха принудени да напуснат домовете си.  \r\nРезултатът от всички тези войни – пет държавни образувания, които нямат статут на международно признати страни, и четири постсъветски държави, които се опитват да ги върнат в пределите си. Някои историци обвиняват за ситуацията Сталин, който се е опитал да отдели много съветски републики. В случай на опит за обявяване на независимост, там е трябвало да избухват кървави конфликти. С тази цел например е присъединена арменската християнска провинция Горни Карабах към мюсюлманския Азербайджан. „По-скоро обаче за това е виновна ранната идеология на болшевиките. За тях класата е била по-важна от нацията, те са искали да подчинят аграрната провинция Горни Карабах на пролетарския център Баку“, счита политологът Аждар Куртов. \r\nСпоред редица наблюдатели Москва има полза от този конфликт: той възпрепятства достъпа на Азербайджан до ценни ресурси, но и не позволява на бедните, но демократично настроени арменци да се прехвърлят в западния лагер.  \r\nРусия обаче подкрепя и други въстанали републики. През 2008 г. тя призна независимостта на Южна Осетия и Абхазия. Счита се, че и Приднестровието, и Донбас от икономическа и военна гледна точка зависят изцяло от Москва. Тя е заинтересована от тлеещите конфликти в Грузия, Молдова и Украйна, защото НАТО принципно не приема в редиците си страни с нерешени териториални проблеми.  \r\nВъпреки това непризнатите републики и особено опустошения Донбас с повече от три милиона жители са тежко бреме са руския бюджет. „Русия с удоволствие би върнала Донбас на Украйна, ако бе уверено в това, ще тя ще остане неутрална, буферна държава“, обяснява киевският политолог Вадим Карасев.  \r\nОказвайки помощ на сепаратистите с оръжие, Кремъл настрои срещу себе си мнозинството украинци и грузинци. Сега те се ориентират към САЩ и ЕС. „Обществото смята, че не трябва да се водят преговори с окупатори. Абхазия и Южна Осетия сега са разделени на сфери на влияния на световните сили“, твърди Валериан Хабурдзания, бивш министър на националната сигурност на Грузия. Съгласно думите му, тази ситуация не помага за разрешаване на конфликтите. Ето защо са налице опасения, че тези ничии земи между войната и мира все повече ще затъват в опустошение. Както припомня Хабурдзания, Втората световна война продължи шест години, но остави Германия разделена за 45 г.  . Тереза Герова", "date": "2018.10.14", "title": "Badische Zeitung: Русия и замразените конфликти"}
{"url": "http://www.focus-news.net/news/2018/10/14/2578169/gabrovo-s-bogata-kulturna-programa-v-sevlievo-shte-bade-otbelyazan-praznikat-na-grada.html", "text": "Град Севлиево отбелязва своя празник на Петковден. Празничната програма днес започна още в ранните часове на деня с литургии в храмовете в града. Това съобщиха за  Радио „Фокус“ - Велико Търново  от Общината. От 10.30 часа на площад „Свобода“ се проведе ритуал за издигане на националното знаме. Слово произнесе кметът д-р Иван Иванов. „Радвам се, че сме заедно в един от най-важните дни за нашия град. На 14 октомври е празник за всички севлиевци – денят, в който в нашия край ознаменуваме прибирането на реколтата и честваме с благодарност покровителката на Севлиево – света Петка Българска. Тази година се навършват 502 години от първото споменаване в официален документ на името Селви – дневно селище с още по-древни корени, които водят до средновековния град Хоталич, даритан от средата на 13 век – един от най-големите по площ, редом със столиците Плиска, Преслав и Търново. Нека продължим да бъдем достойни синове и дъщери на тези, които преди стотици години са положили тук първия камък и са създали град, завещали са ни традиции, които да пазим и почитаме!“, каза в празничното си слово кметът. От 11.00 часа започна тържествена сесия на Общинския съвет. За доброто настроение на жителите и гостите на града се грижат Националната танцова група на Палестина „Алкаумия“ и Ансамбъл „Развитие“ от Севлиево. \r\nПразниците в Севлиево започнаха още на 11 октомври с откриване на Севлиевския есенен панаир. На 12 и 13 октомври се проведе Празника на тиквата. В програма бяха предвидени много игри и изненади. Част от него бе и пътуващия фестивал „Улицата“. \r\nНадежда КРЪСТЕВА", "date": "2018.10.14", "title": "Габрово: С богата културна програма в Севлиево ще бъде отбелязан празникът на града"}
{"url": "http://www.focus-news.net/news/2018/10/14/2578170/top-channel-albaniya-albanskata-diaspora-izprati-pismo-do-tirana-i-prishtina-s-priziv-da-ne-dopuskat-korektsiya-na-granitsata-sas-sarbiya.html", "text": "Албанската диаспора в САЩ изпрати писмо до властите в Тирана и Прищина, с което ги призова да не допуска корекция на границата между Косово и Сърбия, предава телевизия  Top Channel . \r\nВ отвореното писмо се казва, че независимостта на Косово е монументално постижение на албанския народ и управляващите в двете столици трябва да останат верни на духа и смелостта, които са превърнали това в реалност. „Всеки километър от границата на Косово беше платен с кръв. Ето защо ние сме против всякакви преговори, които намаляват територията му. Няма земя, която да се раздава, само да се взима“, подчертават авторите на писмото.  \r\nЕдно от исканията е организирането на международна конференция на албанските лидери в Ню Йорк до 2019 г. за изготвяне на план за действие, основан на национална програма, която също ще бъде обсъдена на следващата среща на диаспората. Тя трябва да се проведе в Косово. Тереза Герова", "date": "2018.10.14", "title": "Top Channel (Албания): Албанската диаспора изпрати писмо до Тирана и Прищина с призив да не допускат корекция на границата със Сърбия"}
{"url": "http://www.focus-news.net/news/2018/10/14/2578164/otets-emiliyan-sveti-patriarh-evtimiy-sravnyava-zhivota-na-sv-petka-balgarska-s-tozi-na-sv-yoan-krastitel.html", "text": "Днес почитаме света Петка Българска, на чието име са кръстени множество храмове в България. „Свети Патриарх Евтимий сравнява живота ѝ с този на свети Йоан Кръстител“. Това каза за  Радио „Фокус“ – Бургас , отец Емилиян от храм Св. „Николай Чудотворец“ в Бургас. По думите му тя е изморявала тялото си в студ, пек и дъждове с пост и молитва и се хранела малко, обикновено с растения. По този начин придобила подвиг към Бога и доживяла дълбока старост. „По време на молитва ѝ се явил ангел и ѝ казал да остави пустинята и да се върне в родната си земя, защото идвало времето, когато тя трябвало да предаде тялото на земята, а с душата ѝ да премине при Бога. Тя се завърнала в родния си град Епиват и не заварила нито един от нейните сродници. Заживяла в близост до храма „Светите Апостоли“ като чужденка. Минали 2 години, когато настъпил земният ѝ край“, добави отец Емилиян. \r\nМария КУРТЕВА", "date": "2018.10.14", "title": "Отец Емилиян: Свети Патриарх Евтимий сравнява живота на св. Петка Българска с този на св. Йоан Кръстител"}
{"url": "http://www.focus-news.net/news/2018/10/14/2578160/dimitar-stefanov-kmet-na-tutrakan-v-grada-prodalzhava-da-se-pazi-patriotichniyat-duh-a-istoriyata-se-pomni-i-predava.html", "text": "В Тутракан продължава да се пази патриотичният дух, а историята се помни и предава. Това каза в интервю за предаването „За честта и славата на България“ на  Радио „Фокус“  кметът на Тутракан Димитър Стефанов. „Обявяването на Тутракан за град на българската бойна слава задължава Общината да продължи да промотира Тутраканската епопея“, поясни Стефанов. По думите му е било разисквано на трите входа на града да бъде поставен обелиск, на който да се изпише датата от паметното сражение при Тутракан и да се постави Кръст за храброст. „Целта е хората, които минават покрай града, да го посетят и да се запознаят по-отблизо с историческата принадлежност на Тутракан. Тутраканската епопея е символ на героизъм, саможертва и, разбира се, на патриотизъм. Защото всички наши войници и офицери, влизайки в битката, са знаели, че малцина ще оцелеят. Но за каузата „България“ са пролели своята кръв. Благодарение на тях Тутракан е освободен за 33 часа. Градът е осеян с исторически и културни паметници, сред които гробницата при село Шуменци, Историческият музей, Етнографският музей, Музеят на дунавския риболов и лодкостроене, мястото на което е стъпила четата на Панайот Хитов със знаменосец Васил Левски. Един ден не е достатъчен, за да се разгледа всичко в Тутракан“, коментира кметът на града Димитър Стефанов. Той добави, че съзнанието на човек е такова, каквото е неговото възпитание и затова примерът на родителите в семейството е най-важен за съхранение на патриотизма. „Радващо е, че все повече младежи в града проявяват интерес към историята и линията на приемственост между поколенията, по отношението на нашето минало, е запазена в Тутракан“, каза още Димитър Стефанов.", "date": "2018.10.14", "title": "Димитър Стефанов, кмет на Тутракан: В града продължава да се пази патриотичният дух, а историята се помни и предава"}
{"url": "http://www.focus-news.net/news/2018/10/14/2578161/varna-s-praznichna-sveta-liturgiya-zapochna-hramoviyat-praznik-na-tsarkvata-sv-petka.html", "text": "Със света Литургия в 9.00 часа тази сутрин започна храмовият празник на църквата „Св. Петка“ във Варна, предаде репортер на  Радио „Фокус“ – Варна . Във връзка с тържествата, посветени на светицата, вчера в храма бяха отслужени и празнична Вечерня и Петохлебие.  \r\n„Искам да поканя всички, които имат желание, да посетят храма, да дойдат се поклонят на иконата на Света Петка, за да измолим заедно молитвеното застъпничество на светицата за всички за нас, за здраве и просперитет“, призова за празника председателят на Църковното настоятелство при храма свещеноиконом Цветан Флоров. Той припомни, че в църквата има няколко икони на света Петка. Ликът на светицата е разположен още вляво до входа при самото влизане. „Най-голямата храмова икона на света Петка е поставена на иконостаса, вляво от тази на Божията Майка\", допълни отец Цветан Флоров. На 14 октомври Православната църква прославя преподобна Параскева - Петка Българска. Св. Петка е една от най-обичаните и почитани светици не само в България, но и в целия православен свят. Тя е живяла през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните ѝ мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят „своя“ и за българи, и за сърби, и за румънци, и за гърци. Името на света Параскева идва от гръцки и означава „петък“. Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди, които са символ на Възкресението в неделния ден. \r\nДиана СТОЕВА", "date": "2018.10.14", "title": "Варна: С празнична света Литургия започна храмовият празник на църквата „Св. Петка“"}
{"url": "http://www.focus-news.net/news/2018/10/14/2578172/afp-vapreki-obyavenoto-izteglyane-na-tezhkite-orazhiya-opozitsionnite-sili-na-damask-sa-obstrelyali-armeyski-pozitsii-v-hama.html", "text": "По данни на базираната в Лондон Сирийска обсерватория за човешките права (СОЧП) опозиционните сили на Дамаск са изстреляли снаряди в буферната зона в Северозападна Сирия, въпреки обявеното по-рано изтегляне на тежко оръжие, предава  AFP . \r\nСъгласно разпространената информация бунтовниците са обстреляли две армейски позиции в провинция Хама, в резултат на което са загинали двама военнослужещи на Дамаск.  \r\nМиналия месец опозиционните сили, подкрепяни от Турция и Русия, обявиха за сключено споразумение, предвиждащо изтегляне на всички тежки оръжия от района, припомня агенцията.  Тереза Герова", "date": "2018.10.14", "title": "AFP: Въпреки обявеното изтегляне на тежките оръжия - опозиционните сили на Дамаск са обстреляли армейски позиции в Хама"}
{"url": "http://www.focus-news.net/news/2018/10/14/2578171/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: бившият съпруг на убитата Виктория Маринова - Свилен Максимов, Иван Стефанов от ТВ Н, министърът на труда и социалната политика Бисер Петков, Росен Карадимов от БСП, Ирена Соколова от ГЕРБ и проф. Анастас Герджиков, ректор на СУ „Св. Климент Охридски“. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.10.14", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/10/14/2578165/plovdiv-164-dushi-sa-glasuvali-v-chastichnite-izbori-za-kmet-na-kmetstvo-stoletovo-kam-1100-chasa.html", "text": "164 души или 25% от жителите са гласували в частичните избори за кмет на кметство Столетово към 11.00 часа. Това каза за  Радио „Фокус“ – Пловдив  Ивелина Димовска от Общинската избирателна комисия в Карлово. Изборният ден протича нормално. До този час няма подадени жалби или сигнали за нарушения. Гласоподавателите в селото са 644 души и гласуват в една избирателна секция. Следващото отчитане на избирателната активност ще бъде осъществено след 14.00 часа.  \r\nТони МИХАЙЛОВ", "date": "2018.10.14", "title": "Пловдив: 164 души са гласували в частичните избори за кмет на кметство Столетово към 11.00 часа"}
{"url": "http://www.focus-news.net/news/2018/10/14/2578174/varna-nedelno-uchilishte-shte-bade-otkrito-v-tsarkvata-sv-petka-v-kraya-na-godinata.html", "text": "Неделно училище предстои да бъде открито и в църквата „Св. Петка“ във Варна. Това съобщи в интервю за  Радио „Фокус“ – Варна  председателят на Църковното настоятелство при храма свещеноиконом Цветан Флоров. По думите му училището ще отвори врати веднага след приключването на ремонта. Очаква се цялостната реконструкция на фасадата да е готова до края на ноември. „Ремонтът, който започна през юли тази година, е първият от съграждането на зданието през 1906 година досега\", обясни Цветан Флоров. Той припомни, че строежът на църквата е започнал през 1901 година, като е завършен за изключително кратък срок. През 1906 година е извършено и първото богослужение, а е осветен през 1928 година. Храмът е зографисан на много по-късен етап – едва през 1973 година. Ремонтът, който тече в момента се осъществява с благоволението на Варненския и Великопреславски митрополит Йоан и с помощта на дарители, обясни още отец Цветан Флоров. Той добави, че сградата е паметник на културата и преди началото на ремонта е извървяна дълга процедура по съгласуване както на местно ниво, така и с Националния институт по паметниците на културата. \r\nДиана СТОЕВА", "date": "2018.10.14", "title": "Варна: Неделно училище ще бъде открито в църквата „Св. Петка“ в края на годината"}
{"url": "http://www.focus-news.net/news/2018/10/14/2578176/burgas-narodniyat-predstavitel-ot-gerb-dimitar-boychev-organizira-priemen-den-v-nesebar-na-15-oktomvri.html", "text": "Народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър на 15 октомври 2018 г. Това съобщиха от пресцентъра на  ПП ГЕРБ . Приемната ще започне в 10.00 часа в офиса на партията в град Несебър, намиращ се в жк „Младост“, бл.30, вх. Б, партер. \r\nДимитър Бойчев е член на парламентарната Комисия по икономическата политика и туризъм, участва и в тази по енергетиката. Бойчев е председател на парламентарната група за приятелство между България и Китай. \r\nЗаписвания за приемната се правят на място в офиса на партията или на телефон 0884 800 009.", "date": "2018.10.14", "title": "Бургас: Народният представител от ГЕРБ Димитър Бойчев организира приемен ден в Несебър на 15 октомври"}
{"url": "http://www.focus-news.net/news/2018/10/14/2578168/silistra-190-dushi-sa-glasuvali-v-chastichnite-izbori-za-kmet-na-kmetstvo-suhodol-kam-1100-chasa.html", "text": "190 души са гласували в частичните избори за кмет на кметство Суходол към 11.00 часа. Това съобщи за  Радио „Фокус“ - Шумен  Венцислав Маринов, председател на Общинска избирателна комисия - Главиница. До момента в ОИК - Главиница няма постъпили жалби или сигнали за нарушения. Избирателите са 638. Кандидатите за кметския пост са двама. \r\nИвелина ИВАНОВА", "date": "2018.10.14", "title": "Силистра: 190 души са гласували в частичните избори за кмет на кметство Суходол към 11.00 часа"}
{"url": "http://www.focus-news.net/news/2018/10/14/2578175/iliana-benovska-g-n-radev-g-zho-ninova-zashto-ne-zashtitihte-balgariya-ot-soros-zlepostavyaneto-sled-ubiystvoto-na-viktoriya.html", "text": "Г-н Радев, г-жо Нинова, защо не защитихте България от „Сорос“-злепоставянето след убийството на Виктория? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nПо зверски начин бе убита Виктория - красива млада жена, занимаваща се с телевизия. Светкавично (защо ли?) платени от Сорос ниЗки, но настървени към висините на българската икономика и политика, за да лапат от там, български субекти се втурнаха да злепоставят България. По кривите, тайнствени, световни „Сорос“-пътеки тези субекти, попаднали под ударите на закона от Комисията за противодействие на корупцията и за отнемане на незаконно придобитото имущество (КПКОНПИ) надъхаха и мастити еврочиновници и световни медии да запеят във фалшив хор и да замерят с кал България.  \r\nВ калния пейнтбол срещу Борисов, с насълзени очи и фалшив дискант се включи, със соло изпълнение и прословутата Корнелия Нинова. Управителката на „БСП ЕООД“ бузлуджанската гюбекчийка, СДС-приватизаторката  и непочтената към благодетеля си Георги Гергов, който я направи председател на БСП,  Корнелия Нинова с насълзени очи се опита да яхне като черна кобила фалшивата новина, че „в България се убиват разследващи журналисти, за да бъде погазена свободата на словото“.  \r\nДругият прословут „единител“ и пърхащ с криле за независими медии, БСП-президент Румен Радев пък еснафски, или пък злорадо си замълча и гък на каза в защита на България. Може би, Радев е твърде ангажиран да мечтае за тоалета на жена си в Бъкингамския дворец и как ще козирува на шармантната шапка на кралица Елизабет II при визитата си във Великобритания? \r\nБеновска: Г-н Радев, г-жо Нинова, защо не защитихте България от „Сорос“-злепоставянето след убийството на Виктория?", "date": "2018.10.14", "title": "Илиана Беновска: Г-н Радев, г-жо Нинова, защо не защитихте България от „Сорос“-злепоставянето след убийството на Виктория"}
{"url": "http://www.focus-news.net/news/2018/10/14/2578178/gabrovo-patuvashta-kolektsiya-ot-nastolni-igri-shte-bade-predstavena-v-doma-na-humora-i-satirata.html", "text": "Пътуваща колекция от настолни игри на фондация „Да играем“ ще гостува в Габрово. Събитието ще се проведе в Дома на хумора и сатирата, съобщиха за  Радио „Фокус“ – Велико Търново  от Общината. Фондацията има за цел да запознае по-широката публика с настолните игри – традиционни, класически и съвременни. Входът е свободен за притежателите на карти „Приятели на хумора“, които могат да бъдат закупени на касата на музея непосредствено преди събитието. Всички останали посетители могат да си закупят билет за музея, който ще им осигури участие в настолните игри. \r\nМария НЕДЕВА", "date": "2018.10.14", "title": "Габрово: Пътуваща колекция от настолни игри ще бъде представена в Дома на хумора и сатирата"}
{"url": "http://www.focus-news.net/news/2018/10/14/2578180/sport-dimitar-iliev-i-krum-donchev-otpadnaha-ot-rali-balgariya.html", "text": "Екипажът Крум Дончев - Димитър Илиев отпадна от рали \"България\" 2018. Звездният тандем, в който двамата си разменяха ролите на пилот и навигатор по различните етапи, приключи участието си малко преди финала на етап 9 \"Бялата вода 2\". Пилот в злополучната отсечка бе Дончев. \r\nПо неофициална информация, причината за отпадането на Митко и Крум е повреда в двигателя на техния Mitsubishi Lancer Evo 9, в частта на трасето при чешмата. Преди аварията, двамата се движеха твърдо с второ време в класирането. \r\nСлед отпадането на ветераните, нещата в генералното класиране ще претърпят сериозен обрат. Единственото сигурно за момента е, че Мирослав Ангелов и Еди Сивов (Skoda Fabia R5) все още са начело на класирането, след като дадоха най-добро време и при второто минаване на \"Бялата вода\". А Тихомир Стратиев продължава да стопява разликата си с Христо Атанасов, която вече е 9 секунди. \r\nВенцислав ДРАГОМАНОВ", "date": "2018.10.14", "title": "Спорт: Димитър Илиев и Крум Дончев отпаднаха от рали \"България\""}
{"url": "http://www.focus-news.net/news/2018/10/14/2578183/uralinformbyuro-rusiya-balgariya-e-nay-dostapnata-destinatsiya-za-posreshtane-na-nova-godina.html", "text": "България се оказа най-достъпната за руснаците дестинация за посрещане на Нова година. Това показват резултатите от справка, направена от експерти за организацията OneTwoTrip, предава регионалната руска медия  Уралинформбюро . \r\nАнализатори са сравнили стойността на почивката за двойки с полет от Москва на 29 декември 2018 г. и връщане на 5 януари 2019 г. Направена е справка и за туристите, предпочитащи да организират пътуванията си сами. Оказва се, че именно тези дати са най-изгодни за руснаците, желаещи да посрещнат Нова година в страната ни. На второ и трето място се нареждат Латвия и Полша.  \r\nВ „Топ 10“ за евтино прекарване на Новогодишните празници влизат също Турция, Кипър, Италия, Гърция и Швеция. Тереза Герова", "date": "2018.10.14", "title": "Уралинформбюро (Русия): България е най-достъпната дестинация за посрещане на Нова година"}
{"url": "http://www.focus-news.net/news/2018/10/14/2578173/burgas-110-dushi-sa-glasuvali-na-izborite-v-selo-orlintsi-kam-1130-chasa.html", "text": "110 души са гласували към 11.30 часа на изборите в с. Орлинци, община Средец. Това каза за  Радио „Фокус“ – Бургас  Ирина Камбурова, председателят на общинската избирателна комисия в Средец. Изборният ден протича нормално и спокойно без сигнали за нарушения и нередности. Нова информация за броя на гласувалите ще бъде дадена отново след 15.00 часа. \r\nМария КУРТЕВА", "date": "2018.10.14", "title": "Бургас: 110 души са гласували на изборите в село Орлинци към 11.30 часа"}
{"url": "http://www.focus-news.net/news/2018/10/14/2578182/georgi-svilenski-bsp-nuzhna-e-smyana-na-modela-koyto-dava-43-mln-lv-za-dupka-v-tsentara-na-varna-a-nyama-pari-za-hemodializa-i-horata-s-uvrezhdaniya.html", "text": "\"Доверие се печели, когато говориш очи в очи с хората, даваш решения на проблемите и изпълняваш ангажиментите си, когато дойдеш на власт. Нашата амбиция е да получим доверието на хората, че това, което предлагаме, във \"Визия за България\" е изпълнимо\". Това каза зам.-председателят на ПГ на \"БСП за България\" Георги Свиленски пред БНР, съобщиха от пресцентъра на  НС на БСП . Той добави, че левицата иска да управлява с енергията на хората и те да припознаят това, което БСП предлага. Свиленски бе категоричен, че с мислене - само за един мандат, няма как България да се спаси от основните си проблеми - достъпа до здравеопазване и образование, проблемите в социалната политика и демографската катастрофа. \"За нас е важно, след като всички български граждани дадат своите предложения и допълнения към Визията, тя да бъде изпълнена\", каза още той. Народният представител добави, че когато се обединим около програма, която в следващите 15-20 години да изведе България на едно друго ниво, всички ще бъдем доволни. \"30 години след началото на прехода, така вече не може. Нужна е смяна на модела, който дава 43 млн. лв. за дупка в центъра на Варна, а няма пари за хемодиализа и хората с увреждания\", заяви той. \r\nГеорги Свиленски каза още, че дебатът по вота на недоверие върви в обществото, а левицата се е срещнала с почти всички заинтересовани от състоянието на здравеопазването организации. Последната среща е в понеделник. \"Нека видим сега- как министър Ананиев ще защити правителството, след като каза, че няма да предприеме никакви действия за реформа, ако не усети подкрепата в обществото. Той трябва час по-скоро да се откаже от новата застраховка от 12 лв., защото нито пациентските организации и общинските болници, нито застрахователите я искат\", добави зам.-председателят на ПГ на БСП. Той призова управляващите този път да защитят политиката си в здравеопазването, а да не мълчат.  \r\n\"Радвам се, че вестник \"Дума\" стана център на вниманието в последните няколко дни, може би по-добра реклама вестникът не е получавал\", каза още Георги Свиленски. Той обясни, че са важни, обаче, няколко факта, свързани с него. \"От началото на съществуването си, преди 29 години, вестник \"Дума\" винаги е имал задължения, в момента няма нито лев такива. Журналистите работят и пишат това, което искат. Няма никаква цензура\", коментира народният представител. Той заяви, че причините за писмото, свързано с вестника, трябва да се обяснят от хората, които са го подписали. \"Главният редактор все още не е избран, той ще бъде избран на заседание на НС на БСП, в момента имаме само назначен временно изпълняващ длъжността. Това, което ме притеснява, обаче, е че точно, когато БСП тръгва напред и набира подкрепа в обществото, се появяват критики, които не мога да възприема\", каза още Свиленски.   \r\nГеорги Свиленски обясни, че убийството на Виктория Маринова в Русе е един трагичен инцидент, след който действията и изказванията на политици, медии и обществото останаха на различни позиции. \"Още след първия ден, едни казваха, че това е убийство, извършено заради професията на Виктория Маринова, други жарко отстояваха идеята, че професията няма нищо общо. Имаме убийство в голям град, посред бял ден, а изместихме дискусията от сигурността към това каква е причината за него\", каза още Свиленски. Той припомни, че на втория ден от случката левицата е предупредила, че не трябва да се политизира. \"Няма как убийство, извършено посред бял ден, да не предизвика реакция у нас.  Призовахме органите да си свършат работата ,тъй като градът беше настръхнал\", припомни още Свиленски. Народният представител добави, че  външните реакции по адрес на България, също са притеснителни. \"Тези реакции са такива, защото постоянно доказваме, че сме най-бедната, най-корумпираната държава в ЕС и това го показват класациите\", каза още Георги Свиленски.", "date": "2018.10.14", "title": "Георги Свиленски, БСП: Нужна е смяна на модела, който дава 43 млн. лв. за дупка в центъра на Варна, а няма пари за хемодиализа и хората с увреждания"}
{"url": "http://www.focus-news.net/news/2018/10/14/2578186/federika-mogerini-za-mia-prespanskiyat-dogovor-e-unikalna-vazmozhnost-koyato-mozhe-da-ne-se-povtori.html", "text": "Договорът за името, който подписаха Македония и Гърция през юни тази година, е уникална възможност за двете държави, която може да не се повтори. Това предупреди Върховният представител на Европейския съюз по външните въпроси и политиката на сигурност Федерика Могерини в интервю за  Македонска информативна агенција (МИА) . \r\n„Имах привилегията да присъствам на подписването на споразумението между премиерите Алексис Ципрас и Зоран Заев през юни близо до езерото Преспа. Двете страни показаха политическа смелост, лидерство, отговорност и работеха неуморно, за да преодолеят различията и старите проблеми, и да постигнат това историческо споразумение, което цяла Европа приветства. Понастоящем съществуват национални процедури за изпълнението на споразумението, които се провеждат и в двете страни. Разбирам чувствителността и сложния исторически контекст на спора, както и изразените опасения. Спорът не съществуваше толкова дълго без причина, но както видяхме в миналото, колкото повече време минава, толкова по-трудно е да се намерят решения. Процесът на преговори беше болезнен, а резултатът - компромис. Но това е компромис, който успешно отговаря на ключовите интереси на двете страни. Нашата позиция е ясна: ЕС напълно подкрепя постигнатото споразумение. Това е уникална възможност за помирение в Западните Балкани, която може да не се повтори. Надявам се, че двете страни ще уловят момента и ще осигурят бъдеще в ЕС за Македония, бъдеще, което цяла нация се надява с години да се превърне в реалност“, заяви Могерини. Тереза Герова", "date": "2018.10.14", "title": "Федерика Могерини за МИА: Преспанският договор е уникална възможност, която може да не се повтори"}
{"url": "http://www.focus-news.net/news/2018/10/14/2578179/bild-am-sonntag-reytingat-na-sayuza-hdshss-prodalzhava-da-pada-do-rekordno-niski-niva.html", "text": "За втора поредна седмица рейтингът на управляващия в Берлин Съюз (ХДС/ХСС) се срива до рекордно ниско ниво. Проучване, проведено по поръчка на вестник  Bild ,  показва, че ако изборите за Бундестаг се провеждаха тази седмица, то за политическия блок, воден от канцлера Ангела Меркел, щяха да гласуват едва 26 на сто от избирателите в Германия, т.е. с един процент по-малко, отколкото в предходната седмица. \r\nВтора политическа сила в страната са социалдемократите (ГСДП) и партията „Зелени“, които събират подкрепата на 17% от гражданите. За „Алтернатива за Германия“ готовност да гласуват 15% от имащите право на глас. „Левица“ се ползва с подкрепата на 11% от избирателите, а Свободната демократическа партия (СвДП) събира девет процента.  Тереза Герова", "date": "2018.10.14", "title": "Bild am Sonntag: Рейтингът на Съюза (ХДС/ХСС) продължава да пада до рекордно ниски нива"}
{"url": "http://www.focus-news.net/news/2018/10/14/2578187/burgas-spokoyno-se-osashtestvyava-trafikat-prez-gkpp-malko-tarnovo.html", "text": "Спокойно се осъществява трафикът през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Всичко е спокойно, няма образували се колони от автомобили“, посочи още дежурният. \r\nМария КУРТЕВА", "date": "2018.10.14", "title": "Бургас: Спокойно се осъществява трафикът през ГКПП „Малко Търново“"}
{"url": "http://www.focus-news.net/news/2018/10/14/2578185/sofiya-katastrofa-e-stanala-na-bul-aleksandar-malinov-posoka-mladost.html", "text": "Катастрофа е станала на бул. „Александър Малинов“, посока „Младост“, предаде репортер на  Агенция „Фокус“ . В инцидента е участвал само едно превозно средство. Катастрофата е станала след като шофьорът на лекия автомобил е изгубил контрол над управлението на превозното средство. Няма пострадали. На място има полицейски екипи. Движението за преминаване не е затруднено. \r\nДаяна ДЮЛГЕРОВА", "date": "2018.10.14", "title": "София: Катастрофа е станала на бул. „Александър Малинов“, посока „Младост“"}
{"url": "http://www.focus-news.net/news/2018/10/14/2578188/afp-benyamin-netanyahu-zaplashi-hamas-s-mnogo-tezhki-udari.html", "text": "Министър-председателят на Израел Бенямин Нетаняху заплаши „Хамас“ с „много тежки удари“, предава  AFP , като припомня, че в последните дни отново се стигна до ожесточени сблъсъци по границата на Ивицата Газа.  \r\n„Хамас“ очевидно не е разбрал посланието - ако тези атаки не бъдат прекратени, те ще бъдат спрени по друг начин под формата на много, много тежки удари\", предупреди Нетаняху по време на седмичното заседание на кабинета. \r\nСедем палестинеца бяха убити при сблъсъци по границата с Ивицата Газа в петък. Израел преустанови доставките на горива, като обвини „Хамас“, че използва демонстрации като прикритие за атаки срещу еврейската държава.  Тереза Герова", "date": "2018.10.14", "title": "AFP: Бенямин Нетаняху заплаши „Хамас“ с „много тежки удари“"}
{"url": "http://www.focus-news.net/news/2018/10/14/2578181/plovdiv-tsarkvata-sv-petka-v-grada-otbelyazva-hramoviya-si-praznik.html", "text": "С архиерейска света Литургия в 9.00 часа тази сутрин започна храмовият празник на църквата „Св. Петка“ във Пловдив, предаде репортер на  Радио „Фокус“ – Пловдив . Още от ранните часове на деня десетки миряни изпълниха храма. Във връзка с тържествата, посветени на светицата, вчера в църквата бяха отслужени празнична Вечерня и Петохлебие. \r\nОт Пловдивската митрополия разказват, че историята на храма започва през 1888 година с полагането на основния камък. В първите години след Освобождението будните българи, жители на обширната енория на „Св. Петка“, известна още като Новата махала, решили да изградят нов храм, посветен на почитаната светица. Тази идея се осъществява три години след Съединението на България. Със събраните средства започва изграждането на голям за времето си храм с представителна архитектура. До днес е запазен възпоменателният надпис, изсечен върху мраморна плоча и монтиран високо при северния вход на черквата, който описва полагането на основния камък. Храмът е изграден по проект на арх. Димитър Наумов, който упражнява и надзор над строежа. Той проектира по възрожденски маниер трикорабна псевдобазилика и поради недостиг на средства не прибавя нито притвор, нито камбанария. След две десетилетия сградата е удължена в западна посока, като във вътрешното пространство се оформя балкон за хор. От север и от юг са прибавени два малки входни притвора, а над западния главен вход е издигната представителна триетажна камбанария. Доизграждането на храма е дело на известния пловдивски архитект Йосиф Шнитер, който придава на вече съществуващата сграда стилност и представителност. Впечатляващата камбанария е авторско копие на възпоменателната кула-звънарница на катедралата „Св. Богородица“. Иконостасът, амвонът и владишкият трон на новия храм са изпълнени от майстора резбар Петър Кушлев от Широка лъка. Иконите на иконостаса са изписани в академичен стил от известния пловдивски иконописец Петър Джамджиев. \r\nНа 1 май 1970 година в църквата избухва пожар, при който изгарят куполът и част от покрива на средния кораб. Възстановяването е по проект на арх. Никола Овчаров. Изграден е нов купол в стила на камбанарията и така е постигната хармония във външната архитектура на храма. Фасадата е облицована с плочи от бигор, а украсата на интериора е обогатена със стенописи, дело на група синодални художници, ръководени от руския майстор-иконописец Николай Ростовцев. Храмът е наново осветен от митрополит Варлаам Пловдивски на празника на св. Петка Българска – 14 октомври 1977 година. \r\nСветините, които храмът съхранява са икона на света преподобна Параскева Петка Търновска, както и св. Одежди от светите мощи, дарени от Негово Високопреосвещенство митрополита на Молдова и Буковина Теофан, от Румънската православна църква. Светините бяха подарени при официалната му визита в Пловдивска епархия през 2013 година.  \r\nТони МИХАЙЛОВ", "date": "2018.10.14", "title": "Пловдив: Църквата „Св. Петка“ в града отбелязва храмовия си празник"}
{"url": "http://www.focus-news.net/news/2018/10/14/2578189/veliko-tarnovo-lek-avtomobil-e-izgoryal-v-pavlikeni-razsledvat-se-prichinite-za-pozhara.html", "text": "Лек автомобил е изгорял тази сутрин в Павликени, разследват се причините за пожара. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за горящо моторно превозно средство „БМВ 530” на ул. „Бенковски” в града е получен малко след 5.00 часа сутринта. На място е изпратен екип на Районната служба в Павликени с един противопожарен автомобил и трима пожарникари. Пламъците са унищожили целия автомобил. Пожарникарите са успели да ограничат разпространението им и да спасят намиращата се в близост сграда. Причините за възникване на пожара са в процес на установяване. \r\nНадежда КРЪСТЕВА", "date": "2018.10.14", "title": "Велико Търново: Лек автомобил е изгорял в Павликени, разследват се причините за пожара"}
{"url": "http://www.focus-news.net/news/2018/10/14/2578191/pazardzhik-profilaktichni-pregledi-za-rak-na-gardata-shte-se-provezhdat-v-obshtina-belovo-prez-noemvri.html", "text": "Община Белово в партньорство със „Сдружение за онкоболни и приятели“ гр. Пазарджик ще проведе профилактични ехографски прегледи на млечни жлези и щитовидна жлеза с нов модерен ехограф през втората половина на месец ноември 2018 г. Това съобщиха от  Общината . Желаещите могат да се запишат в предварително изготвян списък в кметствата по населени места, а за жителите на град Белово на тел. 03581/ 2773 до 31.10.2018 г. Графикът на прегледите по населени места ще бъде публикуван на официалния сайт на Община Белово и предоставен на кметствата по населени места, съобщават още от Общината.", "date": "2018.10.14", "title": "Пазарджик: Профилактични прегледи за рак на гърдата ще се провеждат в община Белово през ноември"}
{"url": "http://www.focus-news.net/news/2018/10/14/2578184/veliko-tarnovo-reditsa-tsarkvi-v-obshtinata-otbelyazvat-hramov-praznik-na-petkovden.html", "text": "Редица църкви в община Велико Търново отбелязват храмов празник на Петковден, когато се чества св. Параскева - Петка Българска, предаде репортер на  Радио „Фокус“ – Велико Търново . Сред най-старите храмове в района с този в село Въглевци. Църквата „Св. Параскева“ е построена през 1860 година. Осветена е на Петковден през 1861 година от гръцки владика. Църквата по-късно е посетена и от митрополит Антим, а през 1879 година митрополит Филип ръкополага местен свещеник. В двора на църквата е построено първото килийно училище, там се намира и паметникът на загиналите в Балканската война 1912-1913 година, издигнат от майстор Руси Тодоров през 1914 година. \r\nХрамов празник отбелязва и църквата в село Беляковец. Храм „Св. Параскева” е строен през 1873-74 година под ръководството но Кольо Фичето. Тя е паметник на културата от местно значение. Църквата е действаща. \r\nХрам „Св. Параскева“ в село Никюп също празнува днес. \r\nНадежда КРЪСТЕВА", "date": "2018.10.14", "title": "Велико Търново: Редица църкви в общината отбелязват храмов празник на Петковден"}
{"url": "http://www.focus-news.net/news/2018/10/14/2578190/pregled-na-mezhdunarodnite-novini-do-13-chasa-agentsiya-fokus.html", "text": "Баварците гласуват на избори за регионален парламент, които може да донесат най-слабия резултат за Християнсоциалния съюз (ХСС) от създаването на партията насам – или поне такива са прогнозите, базирани на последните проучвания на общественото мнение, съобщава водещото германско издание  Der Spiegel . \r\nПраво на глас в най-голямата федерална германска провинция имат около 9,5 млн. баварци, които ще избират измежду 17 партии и общо 1923 кандидати за членове на парламента в Мюнхен.  \r\nСпоред прогнозите партия „Левица“ ще се бори за преминаването на петпроцентния праг. Значителен спад в подкрепата има и за Германската социалдемократическа партия. Най-големият губещ в изборите почти сигурно ще бъде управляващият ХСС на Хорст Зеехофер.  \r\nЗа разлика от предишните избори в Бавария - от 1957 г. насам – този път абсолютното мнозинство на ХСС в регионалния парламент в Мюнхен е под сериозен въпрос.  \r\nБроени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. За разлика от ХСС, подкрепата за партията „Зелени“ достигна рекордните 18,5%. Трета политическа сила в най-голямата германска провинция е „Алтернатива за Германия“, която събра 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП. \r\n***  За втора поредна седмица рейтингът на управляващия в Берлин Съюз (ХДС/ХСС) се срива до рекордно ниско ниво. Проучване, проведено по поръчка на вестник  Bild ,  показва, че ако изборите за Бундестаг се провеждаха тази седмица, то за политическия блок, воден от канцлера Ангела Меркел, щяха да гласуват едва 26 на сто от избирателите в Германия, т.е. с един процент по-малко, отколкото в предходната седмица. \r\nВтора политическа сила в страната са социалдемократите (ГСДП) и партията „Зелени“, които събират подкрепата на 17% от гражданите. За „Алтернатива за Германия“ готовност да гласуват 15% от имащите право на глас. „Левица“ се ползва с подкрепата на 11% от избирателите, а Свободната демократическа партия (СвДП) събира девет процента. \r\n***  По данни на базираната в Лондон Сирийска обсерватория за човешките права (СОЧП) опозиционните сили на Дамаск са изстреляли снаряди в буферната зона в Северозападна Сирия, въпреки обявеното по-рано изтегляне на тежко оръжие, предава  AFP . \r\nСъгласно разпространената информация бунтовниците са обстреляли две армейски позиции в провинция Хама, в резултат на което са загинали двама военнослужещи на Дамаск.  \r\nМиналия месец опозиционните сили, подкрепяни от Турция и Русия, обявиха за сключено споразумение, предвиждащо изтегляне на всички тежки оръжия от района, припомня агенцията. \r\n***  Албанската диаспора в САЩ изпрати писмо до властите в Тирана и Прищина, с което ги призова да не допуска корекция на границата между Косово и Сърбия, предава телевизия  Top Channel . \r\nВ отвореното писмо се казва, че независимостта на Косово е монументално постижение на албанския народ и управляващите в двете столици трябва да останат верни на духа и смелостта, които са превърнали това в реалност. „Всеки километър от границата на Косово беше платен с кръв. Ето защо ние сме против всякакви преговори, които намаляват територията му. Няма земя, която да се раздава, само да се взима“, подчертават авторите на писмото.  \r\nЕдно от исканията е организирането на международна конференция на албанските лидери в Ню Йорк до 2019 г. за изготвяне на план за действие, основан на национална програма, която също ще бъде обсъдена на следващата среща на диаспората. Тя трябва да се проведе в Косово. \r\n***  Договорът за името, който подписаха Македония и Гърция през юни тази година, е уникална възможност за двете държави, която може да не се повтори. Това предупреди Върховният представител на Европейския съюз по външните въпроси и политиката на сигурност Федерика Могерини в интервю за  Македонска информативна агенција (МИА) . \r\n„Имах привилегията да присъствам на подписването на споразумението между премиерите Алексис Ципрас и Зоран Заев през юни близо до езерото Преспа. Двете страни показаха политическа смелост, лидерство, отговорност и работеха неуморно, за да преодолеят различията и старите проблеми, и да постигнат това историческо споразумение, което цяла Европа приветства. Понастоящем съществуват национални процедури за изпълнението на споразумението, които се провеждат и в двете страни. Разбирам чувствителността и сложния исторически контекст на спора, както и изразените опасения. Спорът не съществуваше толкова дълго без причина, но както видяхме в миналото, колкото повече време минава, толкова по-трудно е да се намерят решения. Процесът на преговори беше болезнен, а резултатът - компромис. Но това е компромис, който успешно отговаря на ключовите интереси на двете страни. Нашата позиция е ясна: ЕС напълно подкрепя постигнатото споразумение. Това е уникална възможност за помирение в Западните Балкани, която може да не се повтори. Надявам се, че двете страни ще уловят момента и ще осигурят бъдеще в ЕС за Македония, бъдеще, което цяла нация се надява с години да се превърне в реалност“, заяви Могерини. \r\n***  Властите в  Прищина повдигнаха обвинения срещу четирима предполагаеми джихадисти, заподозрени в планиране на серия терористични актове, включително срещу църква в Северна Митровица, предава  AFP .  \r\nСъгласно разпространената информация, заподозрените са подготвяли нападения и на територията на Франция и Белгия, но не пояснява къде точно.  \r\nТримата мъже и жена са граждани на Косово и са били свързани с близкоизточната радикална групировка „Ислямска държава“. Те са арестувани по-рано тази година, а обвиненията срещу тях са повдигнати официално на 4 октомври, става ясно от обвинителния акт, с копие от който разполага агенцията.  \r\nЛидерът на групата, 26-годишният Буяр Берхами, е обвинен в организирането на осуетена атака срещу израелския национален отбор по футбол по време на квалификацията за Световната купа в Албания през 2016 г. Осем души вече бяха осъдени през май тази година на до десет години лишаване от свобода за предотвратеното нападение, припомня агенцията. \r\nСпоред прокурорите планираната атака е трябвало да бъде извършена срещу сръбска православна църква в Митровица. Подготовката й е била в най-напреднал стадий, според косовските власти, които уверяват, че с арестите е предотвратено извършването й.  \r\nГрупата също така е обвинена, че е планирала да атакува ръководените от НАТО сили за сигурност КФОР и да нападне две дискотеки в сръбския анклав Грачаница. Според прокурорите четиримата са започнали да вербуват доброволци за „задействането на взривни устройства в дискотеките“ или за „самоубийствени атаки“. \r\n***  Сърбия обмисля взимането на кредит от Руската федерация в размер на 500 млн. долара, които ще бъдат използвани за модернизация на железопътната мрежа в страната. Това обяви сръбският вицепремиер Зорана Михайлович пред журналисти, предава руската информационна агенция  Интерфакс . \r\nОтпускането на средствата може да бъде договорено в навечерието на визитата на държавния глава на Русия Владимир Путин в Сърбия. Очаква се модернизацията на железопътната мрежа да засегне всички основни маршрути в страната, включително линиите, които свързват западната ни съседка с Унгария, Македония и Черна гора.  \r\nОфициален Белград разчита на визита на Путин в началото на следващата година. Поканата към него бе отправена лично от сръбския президент Александър Вучич, който бе посещение в Москва през септември. \r\n***", "date": "2018.10.14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/14/2578177/tsvetan-tsvetanov-pp-gerb-opozitsiyata-se-starae-da-sazdade-nervnost-v-obshtestvoto-a-taka-sashto-da-destabilizira-institutsiite-v-balgariya.html", "text": "Опозицията се старае да създаде една нервност в обществото, а така също да дестабилизира институциите в България. Това каза в интервю за  Радио „Фокус“ – Пирин  Цветан Цветанов, председател на Парламентарната група на ПП ГЕРБ и зам.-председател на партията. „Най-важното е, че управлението дава своите резултати както в приходната част на бюджета, така също и в проектобюджета за 2019 година, където ще имаме възможност както да увеличим доходите в бюджетната сфера, но и да изпълняваме ангажиментите си по секторните политики. Тук разбира се водещ ще бъде сектора, свързан с образованието на българските деца“, каза още Цветанов. Той добави, че един от основните акценти през есенната сесия на парламента винаги е проектобюджета. „Той трябва да бъде внесен от Министерски съвет в парламента, да започне гледането му в ресорните комисии, за да може до края на ноември да имаме готов, приет бюджет за 2019 година“, допълни Цветанов. \r\nЛивия НИНОВА", "date": "2018.10.14", "title": "Цветан Цветанов, ПП ГЕРБ: Опозицията се старае да създаде нервност в обществото, а така също да дестабилизира институциите в България"}
{"url": "http://www.focus-news.net/news/2018/10/14/2578194/varna-dva-bezplatni-kontserta-shte-se-provedat-do-kraya-na-godinata-v-ramkite-na-muzikalniya-festival-varnensko-lyato.html", "text": "Два безплатни концерта ще се проведат до края на годината в рамките на Музикалния фестивал „Варненско лято“. Те ще бъдат под формата на матинета от 11.00 часа в Зала 1 на Фестивалния и конгресен център на 4 ноември и на 2 декември. Това каза в интервю за  Радио „Фокус“ – Варна  водещият на концертите Руми Петрова, известна на публиката като Госпожа Виола. По думите ѝ през ноември концертът ще е посветен на Деня на будителите. Той се нарича „Музикалните будители на България“ и в него певци, танцьори и инструменталисти от Музикалното училище ще представят изцяло българска музика в различни жанрове – класическа, фолклорна, танци, вокални изпълнения. „Ще има и музика от детски филми – ще прозвучи песента „Детство мое“, ще има популярна музика – песни на Лили Иванова, Васил Найденов и на по-съвременни певци.“, каза още Руми Петрова. Диригент за пореден път ще е големият варненски джазмен Страцимир Павлов.  \r\nПоследният концерт за 2018 година ще бъде на втори декември. „Той е в крак с предстоящите коледно-новогодишни тържества. В него ще представим музикалните традиции от цял свят, от Африка до Азия. Ще можем да чуем какво пеят и свирят хората по цял свят на Коледа и Нова Година“, каза още Руми Петрова. Тя припомни, че безплатните концерти за деца в неделните дни във Варна се провеждат през есенно-зимния сезон за осма година. Поради големия интерес събитията са изместени от Градската художествена галерия във Фестивалния комплекс. \r\nДиана СТОЕВА", "date": "2018.10.14", "title": "Варна: Два безплатни концерта ще се проведат до края на годината в рамките на Музикалния фестивал „Варненско лято“"}
{"url": "http://www.focus-news.net/news/2018/10/14/2578196/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.10.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/10/14/2578198/deutsche-welle-london-saobshti-za-verotno-vavezhdane-na-novi-sanktsii-sreshtu-rusiya.html", "text": "Съветът на Европейския съюз ще утвърди нов план за санкции срещу Руската федерация във връзка с предполагаемо използване на химически оръжия. Това се казва в разпространено съобщения от Министерството на външните работи на Великобритания, предава  Deutsche Welle . \r\nУточнява се, че документът може да бъде подписан още в понеделник, 15 октомври, когато в Люксембург ще заседават министрите на външните работи на страните от Европейския съюз. Сред предвидените мерки срещу Москва са ограничаване на влизането на територията на ЕС и замразяване на активите на ръководителите на руски разузнавателни служби и техни близки сътрудници, става ясно от документа, разпространен от Лондон. Новите санкции са предложени от Великобритания и Франция след предполагаемите химически атаки в Сирия и отравянето на бившия агент на ГРУ Сергей Скрипал и дъщеря му Юлия в Солзбъри.  Тереза Герова", "date": "2018.10.14", "title": "Deutsche Welle: Лондон съобщи за вероятно въвеждане на нови санкции срещу Русия"}
{"url": "http://www.focus-news.net/news/2018/10/14/2578192/prezidentat-rumen-radev-ubiystvoto-na-viktoriya-marinova-razkri-dvoyniya-arshin-s-koyto-se-izmerva-stoynostta-na-choveshkiya-zhivot.html", "text": "Убийството на Виктория Маринова разкри двойния аршин, с който се измерва стойността на човешкия живот. Това каза пред журналисти президентът Румен Радев, предаде репортер на  Агенция „Фокус“ . \r\nПрезидентът изказа искрени съболезнования на семейството и близките на Виктория Маринова. „Емоциите в такива случаи не са най-добрият съветник. И разбирам, че от всяка несправедливост боли и е повод за възмущение. Но този случай разкри огромният дефицит на доверие в нашите институции – както вътре в страната, така и навън“, посочи още той. \r\nРадев обясни, че според него това убийство е разкрило дойният аршин, с който се измерва стойността на човешкия живот. „Затова очаквам органите на реда и съда да покажат не само на българските граждани, но и на света, че такива престъпления в България се наказват с най-голямата строгост на закона. И не само за Виктория Маринова, но и за бизнесмена Петър Христов, и за убития данъчен служител, и за десетки други убийства и посегателства над личността“, коментира държавният глава.", "date": "2018.10.14", "title": "Президентът Румен Радев: Убийството на Виктория Маринова разкри двойния аршин, с който се измерва стойността на човешкия живот"}
{"url": "http://www.focus-news.net/news/2018/10/14/2578199/prezidentat-rumen-radev-za-sluchaya-s-dzhi-pi-grup-tozi-problem-porazhda-vaprosa-kade-sa-darzhavnite-i-obshtestvenite-institutsii-i-kade-e-sadebnata-sistema.html", "text": "Този проблем поражда въпроса къде са държавните и обществените институции и къде е съдебната система. Това каза пред журналисти президентът Румен Радев във връзка със случая с „Джи Пи Груп“, предаде репортер на  Агенция „Фокус“ . \r\nПопитан как ще коментира ситуацията с „Джи Пи Груп“, Радев отговори: „Виждаме, че имаме сериозен проблем . Това, от една страна, са високите цени, а от друга – безобразното качество и по пътищата, и дори в центъра на София. За решаването на този проблем трябва да има политическа воля, но не само политическа воля за изваждане на една фирма или за нейното пускане за участие в обществени поръчки и то при вече сключени договори. Такъв тип подход поражда и много други въпроси – къде са държавните и обществени институции, къде  е съдебната система. Политическата воля трябва да показва прозрачност, отговорност и отчетност, които да са в ежедневието на всяко едно управление, а не накрая, когато вече е ясно, че има проблеми. Нека да видим защо се стига до тези проблеми. \r\nВъв връзка с внасянето на предстоящия вот на недоверие в парламента от БСП, Радев обясни, че това не винаги означава сваляне на правителството. „За мен е важно да има дебат на обществено значими теми“, каза още той.", "date": "2018.10.14", "title": "Президентът Румен Радев за случая с „Джи Пи Груп“: Този проблем поражда въпроса къде са държавните и обществените институции и къде е съдебната система"}
{"url": "http://www.focus-news.net/news/2018/10/14/2578202/prezidentat-rumen-radev-ako-dnes-sme-darzhava-sahranila-svoya-ezik-vyara-pismenost-i-istoricheska-pamet-dalzhim-go-na-duhovni-kreposti-s-kakvito-e-bogat-troyanskiyat-kray.html", "text": "Ако днес сме държава, съхранила своя език, вяра, писменост и историческа памет – дължим го на духовни крепости, с каквито е богат Троянският край. Това каза държавният глава Румен Радев в словото си по повод 150-ата годишнина от обявяването на Троян за град, предаде репортер на  Агенция „Фокус“ . „Радвам се, че днес мога да споделя с вас този прекрасен повод – празникът на град Троян е деня на света Петка Българска. Заедно днес ще отбележим една внушителна годишнина – 150 години от обявяването на Троян за град. Богата е хрониката на вашия град. Днес ще бъдат почетени събития и хора, оставили ярка следа не само във вашата история, но и в паметта на нашия народ“, заяви държавният глава. „През годините Троян се утвърди като вековно огнище на образование и култура, на буден дух у предприемачество, което разцъфтява и днес“, каза още той и допълни, че всяко едно поколение продължава да развива тези традиции по уникален начин. Държавният глава приветства усилията на Община Троян и жителите на града да пазят и развиват традициите, както и да водят до по-голям просперитет Троянския край. „Преди малко кметът на града ми връчи книга „150 причини да посетиш Троян“, мога да продължа – и да се върнеш в Троян. Няма българин, който да не свързва името на града с поне няколко от неговите прочути символи, запазените занаяти и най-вече духовната и национална крепост Троянския манастир“, заяви Радев. „Ако нашият народ е устоял на превратностите на времето, ако днес сме държава, съхранила своя език, вяра, писменост и историческа памет – дължим го на духовни крепости, с каквито е богат Троянският край“, допълни той. „Който иска да види най-доброто от България да заповяда в град Троян. Величината на едно населено място не се измерва с географските му размери, а със силата на духа на неговите жители. За да опознаеш всеки един край трябва да се срещнеш с неговите хора, да видиш техния дух, гостоприемство и усмивките по лицата им. Не е изненада, че Троян печели непрекъснато нови приятели, които се връщат отново и отново, за да усетят силата и величието на Балкана“, каза още президентът Радев. „Скъпи приятели, вие има с какво да се гордеете, какво да завещаете на вашите деца. Продължавайте да стоите здраво върху дълбокия си български корен. Честит празник“, завърши словото си държавният глава.", "date": "2018.10.14", "title": "Президентът Румен Радев: Ако днес сме държава, съхранила своя език, вяра, писменост и историческа памет – дължим го на духовни крепости, с каквито е богат Троянският край"}
{"url": "http://www.focus-news.net/news/2018/10/14/2578195/prezidentat-rumen-radev-fokusat-na-zdravnata-reforma-tryabva-da-bade-lekuvaneto-na-patsienta-a-ne-zapalvaneto-i-kalkulatsiyata-na-klinichni-pateki.html", "text": "Фокусът на здравната реформа трябва да бъде лекуването на пациента, а не запълването и калкулацията на клинични пътеки. Това каза пред журналисти президентът Румен Радев, предаде репортер на  Агенция „Фокус“ . \r\nПопитан как ще коментира новата здравна реформа, държавният глава отговори: „Всички виждате, че здравеопазването ни е с тежка диагноза днес. Най-важното за мен е смисълът на тази реформа и къде трябва да бъде фокусът. А той трябва да бъде върху пациента. В момента недоволни са и пациентите, и лекарското съсловие. Даже стигаме до парадоксална ситуация – нашите медици да търсят реализация навън и нашите пациенти също да търсят лечение навън. Ето тук трябва да се замислим и трябва така да бъде организиран този модел, че крайната му цел да бъде лекуването на пациента, а не запълването и калкулацията на всякакви клинични пътеки.“ \r\nРадев обясни, че общество, което не осъзнава смисъла на единението, е обречено. „И според мен в днешно време от разделението на хората се хранят малцина, но бедата е обща. Помирението ни с историята е важно, за да може политическият дебат днес да фокусиран върху актуалните проблеми и бъдещето, а не да бъде подменян с изкуствено създадени проблеми и подменяни теми от миналото, защото те ще продължават да ни разделят. И искам да бъда правилно разбран – това не означава в никакъв случай индулгенция за извършени престъпления, но ние трябва да се обединим около това да се спазват законите днес. Имаме също така обща задача, която не е по-маловажна – това е борбата с бедността, с растящите неравенства, с неграмотността. Защото те продължават да раждат разединение, корупция и престъпност и така да ни отдалечават от едно общо бъдеще“, каза президентът.", "date": "2018.10.14", "title": "Президентът Румен Радев: Фокусът на здравната реформа трябва да бъде лекуването на пациента, а не запълването и калкулацията на клинични пътеки"}
{"url": "http://www.focus-news.net/news/2018/10/14/2578200/pazardzhik-1-059-sa-zhitelite-na-obshtinata-koito-praznuvat-imen-den-na-petkovden.html", "text": "1 059 са именниците в община Пазарджик, които празнуват на Петковден, съобщиха от  Общината . Най-много са те в град Пазарджик – 695, а без празнуващи на днешния ден е село Крали Марко. От населените места в общината най-много са именниците в село Ивайло – 36, а най-малко в село Мирянци – един. На територията на община Пазарджик най-много от празнуващите носят името Пенка – 533 и Петко – 417. По-малко са жените с името Петка – 88 и Пенчо – 13.", "date": "2018.10.14", "title": "Пазарджик: 1 059 са жителите на общината, които празнуват имен ден на Петковден"}
{"url": "http://www.focus-news.net/news/2018/10/14/2578201/zhelyo-boychev-bsp-ne-tryabva-da-dopuskame-smyana-na-solidarniya-model-v-zdraveopazvaneto-sas-zastrahovatelen-zashtoto-shte-otvorim-kutiyata-na-pandora.html", "text": "Не трябва да допускаме смяна на солидарния модел в здравеопазването със застрахователен, защото ще отворим Кутията на Пандора. Това каза в интервю за  Агенция „Фокус“  народният представител от ПГ на „БСП за България“ Жельо Бойчев за вота на недоверие на тема „Здравеопазване“, за алтернативата във „Визия за България“ и за извънпарламентарните консултации на опозицията. Бойчев заяви, че БСП ще търси подкрепата на българските граждани безумната идея за смяна на солидарния осигурителен модел да се смени със застрахователен.  \r\n„Това е изключително опасно, защото ще доведе до непрекъснато изземване на средства от българските граждани“, коментира Жельо Бойчев. По думите му са показателни примерите, където функционира такъв тип система. Според него този модел ще направи все по-труден достъпа до здравеопазване, особено за възрастните граждани и за тези с по-лош здравен статус. Бойчев поясни, че за тези хора здравеопазването ще стане непосилно. „Вижда се стремежът за усвояване на средствата, постъпващи от българските граждани за здравеопазване, но ние категорично ще се противопоставим на това“, коментира Жельо Бойчев и уточни, че с въвеждането на застрахователния модел в здравеопазването всичко ще мине по разчети на застрахователи. \r\nДеница КИТАНОВА Пълния текст на интервюто четете по-късно в „Мнение”", "date": "2018.10.14", "title": "Жельо Бойчев, БСП: Не трябва да допускаме смяна на солидарния модел в здравеопазването със застрахователен, защото ще отворим Кутията на Пандора"}
{"url": "http://www.focus-news.net/news/2018/10/14/2578193/sebastian-kurts-razkritikuva-npo-ta-spasyavashti-migranti-v-sredizemno-more-ne-mozhe-nyakolko-organizatsii-da-podkopavat-yasnata-tsel-na-28-darzhavi.html", "text": "Канцлерът на Австрия Себастиан Курц отправи остра критика към неправителствените организации, които провеждат спасителни мисии за мигранти в акваторията на Средиземно море. „Не може няколко НПО-та да подкопават ясната цел на 28 държави от Европейския съюз. Нашата цел е не само да спасим животи, но и и да заловим трафикантите“, припомни Курц в интервю за неделното издание на водещия германски национален ежедневник  Die Frankfurter Allgemeine Zeitung . \r\nКурц приведе като пример случая с кораба „Водолей“, ръководен от НПО „Лекари без граници“ и SOS Méditerranée. Съгласно думите на австрийския канцлер, операциите, извършвани от тези организации, връзват ръцете на либийската и египетската брегова охрана. Именно тези страни трябва да са отговорни за спасяването на мигранти край бреговете им, а не европейците.  Тереза Герова", "date": "2018.10.14", "title": "Себастиан Курц разкритикува НПО-та, спасяващи мигранти в Средиземно море: Не може няколко организации да подкопават ясната цел на 28 държави"}
{"url": "http://www.focus-news.net/news/2018/10/14/2578204/ministar-petya-avramova-shte-otkrie-remontiranata-sgrada-na-oblastna-administratsiya-blagoevgrad-na-15-oktomvri.html", "text": "Министърът на регионалното развитие и благоустройството Петя Аврамова ще открие обновената сграда на Областната администрация – Благоевград. Това съобщиха от пресцентъра на  Министерство на регионалното развитие и благоустройството . Събитието ще се състои на 15 октомври от 11.30 часа в Областната управа. Участие в церемонията се очаква да вземе и министърът на местното самоуправление на Република Македония Сухейл Фазлиу. \r\nСградата е реновирана по Проект „Зелени сгради за общо зелено бъдеще“ (Green building for common green future – GREEN). Той се финансира по програмата ИНТЕРРЕГ – ИПП България – Македония 2014-2020. При изпълнението му Областна администрация - Благоевград си партнира с Центъра за развитие на Източен район за планиране, Република Македония. По проекта са изпълнени енергийно-ефективни мерки в сградата на областната управа, както и по тази на Община Кочани, Република Македония.", "date": "2018.10.14", "title": "Министър Петя Аврамова ще открие ремонтираната сграда на Областна администрация – Благоевград на 15 октомври"}
{"url": "http://www.focus-news.net/news/2018/10/14/2578205/varna-signali-za-4-martvi-delfina-sa-podadeni-na-zeleniya-telefon-na-riosv-prez-mesets-septemvri.html", "text": "През септември граждани са подали сигнали на „Зеления телефон“ в Регионалната инспекция по околната среда и водите (РИОСВ) в града за 4 намерени на плажа мъртви делфини. Това съобщиха за  Радио „Фокус“ – Варна  от РИОСВ. Първият от сигналите е подаден на 4 септември, а последният на 19 септември, сочи справка за предходния месец. Случаите на намерени тела на екземпляри от Раздел Киоподобни са в района на водната пързалка на Южния плаж, на плажа под хижа „Ветеран“, в курортния комплекс Камчия и в местността Фичоза. От екоинспекцията са разпоредили на общините Варна и Аврен да предприемат действия по премахване на труповете на изхвърлените от морето бозайници. \r\nДиана СТОЕВА", "date": "2018.10.14", "title": "Варна: Сигнали за 4 мъртви делфина са подадени на „Зеления телефон“ на РИОСВ през месец септември"}
{"url": "http://www.focus-news.net/news/2018/10/14/2578203/sport-dzhokovich-specheli-mastars-turnira-v-shanhay.html", "text": "Новак Джокович победи Борна Чорич с 6:3, 6:4 на финала на „Мастърс“ турнира в Шанхай, който сърбинът спечели днес за четвърти път в своята кариера. Общо това е 72-а титла от 103 финала и 32-ра „Мастърс“ титла, с която се доближи на един трофей в тази категория до Рафаел Надал.  \r\nСамо през този сезон това е четвърта титла след Уимбълдън, US Open и Синсинати. \r\nС тази победа Джокович измества Роджър Федерер от второто място в световната ранглиста от утре, а в годишната класация вече се намира само на 35 точки зад Рафаел Надал. \r\nНа турнира в Шанхай сърбинът не загуби нито един сет и записа 11 победи от 11 участия на финали в Китай. Това бе 1001-вият мач на Джокович. \r\nВенцислав ДРАГОМАНОВ", "date": "2018.10.14", "title": "Спорт: Джокович спечели „Мастърс“ турнира в Шанхай"}
{"url": "http://www.focus-news.net/news/2018/10/14/2578197/adelina-stefanova-hram-vavedeni-bogorodichno-blagoevgrad-pametta-na-sveta-petka-se-pazi-i-pochita-ne-samo-v-balgariya-i-rumaniya-no-i-v-sarbiya-gartsiya-i-rusiya.html", "text": "Паметта на света Петка се пази и почита не само в България и Румъния, но и в Сърбия, Гърция и Русия. Това каза за  Радио „Фокус“ – Пирин  Аделина Стефанова, църковен уредник в храм „Въведени Богородично“ – Благоевград по повод църковния празник Петковден, който отбелязваме днес. По думите ѝ на св. Петка са назовани множество църкви, манастири и параклиси. „Традицията е прекрасна. Народът отбелязва този ден като начало на зимните празници. На хорото се хващат моми и ергени, а родители оглеждат играещите за бъдещи снахи или зетьове. В някои селища се прави общ курбан – коли се бик или овен и се кани цялото село на трапезата“, каза още Стефанова. Тя добави, че на трапеза сядат и именници, които са с имената Петко, Петка, Пенка, Параскева и всички производни съвременни имена като Петя или Пепи, които също празнуват на този ден. „Важно е да се спомене името на светицата, а то е света Петка или Параскева, наричана още Българска или Търновска“, допълни Стефанова. \r\nЛивия НИНОВА", "date": "2018.10.14", "title": "Аделина Стефанова, храм „Въведени Богородично“ – Благоевград: Паметта на света Петка се пази и почита не само в България и Румъния, но и в Сърбия, Гърция и Русия"}
{"url": "http://www.focus-news.net/news/2018/10/14/2578206/api-vremenno-dvizhenieto-e-ogranicheno-po-pat--401-lovech-sevlievo-po-mosta-nad-reka-osam-poradi-nameren-voenen-snaryad.html", "text": "Временно движението по път III-401 Ловеч - Севлиево по моста над р. Осъм на изхода от град Ловеч е ограничено за движение поради намерен военен снаряд. Това съобщиха от пресцентъра на  Агенция „Пътна инфраструктура“ . Обходен маршрут за МПС до 10 тона е по улиците в град Ловеч. На място движението се регулира от органите на \"Пътна полиция\".", "date": "2018.10.14", "title": "АПИ: Временно движението е ограничено по път III-401 Ловеч - Севлиево по моста над река Осъм поради намерен военен снаряд"}
{"url": "http://www.focus-news.net/news/2018/10/14/2578207/fas-vlastite-v-parizh-puskat-bezdomnitsite-v-kmetstvata.html", "text": "Властите в Париж взеха решение тази зима да приютят бездомниците в кметствата, съобщава германският национален ежедневник  Die Frankfurter Allgemeine Sonntagzeitung . Там хората, лишени поради една или друга причина от покрив над главата си, ще може да получат подслон и храна в студените месеци от годината, обяви кметът на френската столица Ан Идалго. \r\nВ края на ноември в две зали на парижкото кметство ще бъдат пригодени за настаняването на до 100 бездомни жени. Няколко сгради на местната власт също ще отворят вратите си за бездомните. Подчертава се, че все още няма гарантиран подслон за около три хиляди души, които живеят по улиците на Париж. Тереза Герова", "date": "2018.10.14", "title": "FAS: Властите в Париж пускат бездомниците в кметствата"}
{"url": "http://www.focus-news.net/news/2018/10/14/2578208/zhelyo-boychev-bsp-izvanparlamentarnite-konsultatsii-na-bsp-sas-saslovnite-organizatsii-v-zdraveopazvaneto-pokazvat-navremennostta-na-izbora-na-tema-za-vot-na-nedoverie.html", "text": "Извънпарламентарните консултации на БСП със съсловните организации в здравеопазването показват навременността на избора на тема за вот на недоверие. Това каза народният представител от ПГ на „БСП за България“ Жельо Бойчев в интервю за  Агенция „Фокус“  за извънпарламентарните консултации на опозицията по вота на недоверие на тема „Здравеопазване“, за мотивите и за алтернативата във „Визия за България“. „Няма никакво съмнение в професионалната гилдия за провала на досегашната система и начин на функциониране и управление на здравеопазването. Има пълно разбиране за необходимостта от радикална промяна на начина на цялостно финансиране и функциониране на здравеопазването и гарантиране на здравните услуги за българските граждани. С тези срещи се опитваме да съберем цялата информация за състоянието на сектора в момента - фактология, статистика, налични данни и тенденции, които се очертават през последните години, да изложим нашите виждания и намерения за реформа в здравеопазването и да търсим максимална подкрепа за искания от нас вот и предстоящия дебат по темата „Здравеопазване“. Целта е много голяма – да докажем, че българската държава може да гарантира едно качествено и достъпно здравеопазване за всеки един от своите граждани“, каза още Жельо Бойчев.  \r\nТой поясни, че е удовлетворен, че чрез сектор „Здравеопазване“ много ясно развенчава мита, който се налага от известно време, че няма алтернатива в страната. „Сектор „Здравеопазване“ показва много ясно, че алтернатива има. Вижда се какво предлага от една страна правителството на ГЕРБ и какво предлагаме ние“, допълни още народният представител от ПГ на „БСП за България“. \r\nДеница КИТАНОВА Пълния текст на интервюто четете по-късно в „Мнение”", "date": "2018.10.14", "title": "Жельо Бойчев, БСП: Извънпарламентарните консултации на БСП със съсловните организации в здравеопазването показват навременността на избора на тема за вот на недоверие"}
{"url": "http://www.focus-news.net/news/2018/10/14/2578209/veliko-tarnovo-18-sastava-ot-6-obshtini-se-vklyuchiha-vav-folklornoto-izdanie-na-praznik-v-selo-pravda.html", "text": "18 състава взеха участие в третото фолклорно издание „На празник в село Правда“, което се проведе навръх Петковден. В празника се включиха фолклорни самодейни състави и танцови колективи от общините Горна Оряховица, Лясковец, Стражица, Златарица, Елена и Попово, съобщиха от пресцентъра на  Община Горна Оряховица . Гостите на празника бяха приветствани с „Добре дошли“ от кмета на селото Венета Василева. „Мечтаехме да създадем празник, който да свързва сърцата ни в ритъма на народната музика, която вдъхновява, въздига и облагородява духа. Вашите усмивки са доказателство затова, че нашият празник носи радост и хубави преживявания, че създава приятелства и ни прави по-добри, че е чакан и желан“, каза в приветствието си към присъстващите Венета Василева. \r\nГостите на празника имаха възможността да се насладят на и на кулинарна изложба от ястия с тиква. Наред с традиционните блюда от печена и варена тиква и тиквеник бяха изложени също и мъфини с тиква, кекс от тиква, торта с тиква, пълнена тиква със сушени плодове и още много кулинарни изкушения. Специално аранжиран щанд с тикви и кратуни представяха гостите от село Върбица. Освен тях в изложбата се представиха и децата от ДГ „Здравец“ в Първомайци, Пенсионерският клуб „Надежда“ и НЧ „Звезда – 1905” от Правда, както и участниците от селата Мерданя и Паламарца. Гостите на празника имаха възможността да опитат и от традиционната за село Правда агнешка чорба, от която домакините бяха приготвили близо 100 литра.", "date": "2018.10.14", "title": "Велико Търново: 18 състава от 6 общини се включиха във фолклорното издание „На празник в село Правда“"}
{"url": "http://www.focus-news.net/news/2018/10/14/2578210/hasan-rouhani-sasht-iskat-promyana-na-rezhima-v-iran.html", "text": "САЩ се стремят към „промяна на режима в Иран“. Това заяви президентът на близкоизточната република Хасан Роухани, като допълни, че сегашната администрация във Вашингтон е най-враждебната, с която страната му се е сблъскала през последните четири десетилетия, предава  Reuters . \r\nНапрежението между Вашингтон и Техеран се засили, след като през май тази година президентът на САЩ Доналд Тръмп се оттегли от многостранното споразумение за ядрената програма на Иран. \r\n„През последните 40 години не е имало по-озлобен екип срещу Иран, иранците и ислямската република, от сегашния\", подчерта Рухани в реч, излъчена по държавната телевизия. „Имаше времена, когато само един човек бе враждебен, а останалите бяха умерени. Сега... най-лошите се събраха един с друг\", добави Роухани в речта, отбелязваща началото на учебната година в Техеранския университет. Тереза Герова", "date": "2018.10.14", "title": "Хасан Роухани: САЩ искат промяна на режима в Иран"}
{"url": "http://www.focus-news.net/news/2018/10/14/2578213/afp-izrael-odobri-izgrazhdaneto-na-novi-31-zaselnicheski-domove-v-hebron.html", "text": "Израелското правителство одобри изграждането на нови 31 заселнически домове в Хеброн – първото по рода си подобно разрешение в града на Западния бряг от 2002 г. насам, предава  AFP . \r\nРазрешенията за строеж бяха договорени през октомври миналата година, но за изграждането им трябваше „зелена светлина“ от страна на израелското правителство, поясниха от неправителствената организация „Мир сега\", която следи строителството на селища в териториите, в които живеят палестинци. Тереза Герова", "date": "2018.10.14", "title": "AFP: Израел одобри изграждането на нови 31 заселнически домове в Хеброн"}
{"url": "http://www.focus-news.net/news/2018/10/14/2578216/prezidentat-rumen-radev-shte-uchastva-v-otbelyazvaneto-na-praznika-na-aviatsiyata-i-balgarskite-voennovazdushni-sili.html", "text": "На 15 октомври от 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. Това съобщиха от  Прессекретариата на държавния глава . Президентът ще поднесе венци пред Паметника на българския летец.", "date": "2018.10.14", "title": "Президентът Румен Радев ще участва в отбелязването на Празника на авиацията и Българските военновъздушни сили"}
{"url": "http://www.focus-news.net/news/2018/10/14/2578215/pazardzhik-bez-problemi-se-osashtestvyavat-dostavkite-na-darva-za-ogrev-za-mestnoto-naselenie.html", "text": "Доставките на дърва за огрев за местното население се осъществяват ритмично. Това каза за  Радио „Фокус“ – Пазарджик  Гаврил Рангелов, директор на Държавно горско стопанство – Пазарджик. „Имаме активна кампания като се надяваме, че времето ще е хубаво, за да можем да реализираме това, което сме планували. В момента е доста е натоварено, защото организацията ни коства много труд и усилия. Но засега се справяме и нямаме някакви сериозни проблеми“, коментира Рангелов. Той допълни, че ако позволява времето, може да продължат с тази дейност дори до месец декември, „Желателно е обаче доставките да се направят по-рано, защото на хората са им необходими дърва за започващия сезон. Ние имаме възможност да ги обезпечим, но самият дърводобив е тежък и затова е важно времето да е подходящо“, каза още директорът на Държавно горско стопанство – Пазарджик. \r\nВаня НИКОЛОВА", "date": "2018.10.14", "title": "Пазарджик: Без проблеми се осъществяват доставките на дърва за огрев за местното население"}
{"url": "http://www.focus-news.net/news/2018/10/14/2578214/zhelyo-boychev-bsp-sled-pravitelstvenata-reforma-v-zdraveopazvaneto-nay-veroyatno-shte-badem-svideteli-na-sazdavane-na-kasi-za-bedni-i-kasi-za-bogati.html", "text": "След правителствената реформа в здравеопазването най-вероятно ще бъдем свидетели на създаване на каси за бедни и каси за богати. Това каза народният представител от ПГ на „БСП за България“ Жельо Бойчев в интервю за  Агенция „Фокус“  за извънпарламентарните консултации на опозицията по вота на недоверие на тема „Здравеопазване“, за мотивите и за алтернативата във „Визия за България“. \r\n„Не виждам по какъв начин вариантът за  демонополизация на касата ще отговори на целта, която си поставя ГЕРБ за още средства. Създаването на повече каси няма да направи средствата повече в здравеопазването, напротив ще ги направи по-малко. Особено по линия на разходите за административни услуги, които трябва да реализират касите от средствата, които се събират от здравните осигуровки на българските граждани“, каза още Жельо Бойчев. „Миналата година се отделиха допълнително 400 млн. лв. за здравеопазването с идеята, че средствата не стигат. Имаше големи намерения и амбиции, че това ще доведе до качествена промяна в предоставянето на здравната услуга, до засилен контрол. Тази година ни се предлагат два варианта за реформа с претенция за решение в сектора“, каза Бойчев и посочи, че нито един от двата няма да реши проблемите в здравеопазването в момента. „От другата страна е нашето предложение, което се противопоставя на комерсиализацията на здравеопазването и нарушаването на основните принципи на равенство или солидарност. Искаме много повече контрол на средствата за здравеопазване и гарантиране на достъпа до базови здравни услуги за всеки един български гражданин“, коментира депутатът от БСП.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.14", "title": "Жельо Бойчев, БСП: След правителствената реформа в здравеопазването най-вероятно ще бъдем свидетели на създаване на каси за бедни и каси за богати"}
{"url": "http://www.focus-news.net/news/2018/10/14/2578218/nezavisen-makedoniya-nad-90-protsenta-ot-mladite-srabkini-sa-bili-obekt-na-seksualen-tormoz-pokazva-prouchvane.html", "text": "Изследване, проведено от Автономния център за жени показа, че 92 на сто от момичетата в Сърбия от 18 до 30-годишна възраст са станали жертва на някаква форма на сексуален тормоз, отбелязва електронното издание на македонския вестник  „Независен“ , като се позовава на белградския  Blic .  \r\nВсяко трето момиче, според изследването, става обект на нежелани докосвания, докато шест от десет момичета получават ласкателни съобщения и обаждания.  \r\nПроучването „Младите и опита на сексуалния тормоз\" показва, че сексуалният тормоз е широко разпространен в Сърбия. Резултатите, получени след изследване, провеждано в продължение на месеци сред младите в страната са поразителни - 50 на сто мъжете признават, че изпращането на целувки и подсвиркването на улицата е сексуален тормоз.  \r\nПочти всички жени поне веднъж в живота си са били жертва на една или повече форми на сексуален тормоз - на улицата, на работа, в автобуса или в магазина, докато 14 на сто от анкетираните жени са имали опит с всички видове сексуален тормоз. Тереза Герова", "date": "2018.10.14", "title": "„Независен“ (Македония): Над 90 процента от младите сръбкини са били обект на \"сексуален тормоз\", показва проучване"}
{"url": "http://www.focus-news.net/news/2018/10/14/2578211/tsvetan-tsvetanov-pp-gerb-za-parvi-pat-v-parlamentarnata-istoriya-opozitsiyata-shte-vnese-iskane-za-vot-na-nedoverie-za-badeshti-namereniya-na-ministerstvoto-na-zdraveopazvaneto.html", "text": "Политическият сезон няма да бъде толкова спокоен, защото виждаме, че за първи път в парламентарната история опозицията ще внесе искане за вот на недоверие за намерения, които в момента представя Министерството на здравеопазването. Това каза в интервю за  Радио „Фокус“ – Пирин  Цветан Цветанов, председател на Парламентарната група на ПП ГЕРБ и зам.-председател на партията. „Искам само да припомня на БСП, които може би са забравили основното, че всички ние участвахме в гласуване в българския парламент, с което сме се задължили – Министерство на здравеопазването да представи здравноосигурителен модел и реформи, които трябва да бъдат направени в сферата на здравеопазването. Но сега за първи път ще трябва да водим дебат за вот на недоверие за бъдещи намерения, защото в момента двата здравноосигурителни модела, които се представят от Министерството на здравеопазването, започнаха да бъдат обсъждани, но все още няма междуведомствено съгласуване, още няма решение на Министерски съвет и още отсъства внасянето в парламента и обсъждането, което трябва да бъде направено“, каза още Цветанов.  \r\nСпоред него изключително важна е и темата, свързана с хората с увреждания. „Знаете, че правителството вече пое своя ангажимент и до 19 октомври двата законопроекта трябва да бъдат внесени в парламента. Там вече ние сме поели ангажимент парламентарната ни група, а и надявам се всички останали групи, ще бъде активни в по-бързото гласуване на законопроектите и разбира се включването на тези разчети, които правителството пое като ангажимент след срещите, които бяха направени с финансовото министерство, с министър-председателя за осигуряването и включването на още 150 млн. лв. в бюджета на хората с увреждания“, добави Цветанов. Той коментира, че сумата, която  ще бъде обща за 2019 година, ще бъде в размер над 440 млн. лв., а преди 2 години беше 200 млн. лв., което е двойно по-малко от това, което има сега. „Аз съм убеден, че това ще даде възможност за реализирането на всички тези обещания, които сме дали и всичко това, което във формат на работни групи се обсъжда и ще може действително да имаме един финал. В периода 17 – 19 октомври е срокът, когато трябва да се направим обсъждането в тристранката, с Министерски съвет и тогава вече парламентът ще може да изпълни своя ангажимент за по-бързото приемане на законопроектите“, подчерта Цветанов. \r\nЛивия НИНОВА", "date": "2018.10.14", "title": "Цветан Цветанов, ПП ГЕРБ: За първи път в парламентарната история опозицията ще внесе искане за вот на недоверие за бъдещи намерения на Министерството на здравеопазването"}
{"url": "http://www.focus-news.net/news/2018/10/14/2578219/inzh-petar-boyadzhiev-zam-kmet-na-asenovgrad-v-nachaloto-na-noemvri-shte-se-izvarshi-proverka-na-gotovnostta-na-firmite-za-zimnoto-poddarzhane-na-ulichnata-mrezha.html", "text": "В началото на месец ноември ще се извърши проверка на готовността на фирмите, на които е възложено зимното поддържане на уличната мрежа на територията община Асеновград. Това каза за  Радио „Фокус“ – Пловдив  заместник-кметът инж. Петър Бояджиев. Той посочи, че инспекцията трябва да приключи най-късно до 15 ноември. За поддържане на уличната мрежа в общината е проведена обществена поръчка, разделена в две обособени позиции – първата за град Асеновград, а втората - за отделните села. Фирмите ще имат ангажимент да организират изпълнението на услугата по зимно поддържане и снегопочистване на общинската пътна мрежа, да събират и подават информация за състоянието ѝ, да съставят необходимите подробни количествени сметки и актове за изпълнените видове дейности, както и да  поддържат пътните настилки в добро състояние като извършват снегопочистване и опесъчаване. \r\n„По отношение на материалите за зимно поддържане на първо четене имаме резерв от миналата година. Сол има достатъчно, пясъкът е в по-малки количества, но сме готови. Предстои да проверим и ситуацията с техниката по зимно поддържане“, каза инж. Петър Бояджиев. \r\nТони МИХАЙЛОВ", "date": "2018.10.14", "title": "Инж. Петър Бояджиев, зам.-кмет на Асеновград: В началото на ноември ще се извърши проверка на готовността на фирмите за зимното поддържане на уличната мрежа"}
{"url": "http://www.focus-news.net/news/2018/10/14/2578223/plovdiv-vsichki-glavni-bulevardi-i-ulitsi-v-grada-shte-badat-mashinno-izmiti-prez-sledvashtata-sedmitsa.html", "text": "В периода от 15 до 19 октомври ще се измият машинно всички главни булеварди и улици в град Пловдив. Това съобщиха за  Радио „Фокус“ – Пловдив  от ОП „Чистота“. Екипите ще работят активно и в шестте района на града. Машинно миене на дюзи ще се извърши по булевардите „Санкт Петербург“, „Източен“, „Христо Ботев“, „Найчо Цанов“, „Асеновградско шосе“, „Шести септември“, „Цар Борис III Обединител“, „Руски“, „Васил Априлов“, „Княгиня Мария Луиза“, „Пещерско шосе“ и много други основни пътни артерии и прилежащи по-малки улици в града. Велоалеите ще бъдат почистени чрез машинно миене на маркуч. Междувременно се извършва и почистване на дъждоприемните шахти на територията на град Пловдив. \r\nОт ОП „Чистота“ напомнят, че улиците първа категория се мият всеки работен ден, втора категория – три пъти седмично, а третокласните улици – по веднъж в седмицата. За да не се пречи на трафика, миенето започва през нощта. \r\nТони МИХАЙЛОВ", "date": "2018.10.14", "title": "Пловдив: Всички главни булеварди и улици в града ще бъдат машинно измити през следващата седмица"}
{"url": "http://www.focus-news.net/news/2018/10/14/2578222/sport-ukrainska-tineydzharka-s-parva-wta-titla.html", "text": "Украинската тийнейджърка Даяна Ястремска триумфира с първа титла в турнир на Женската Асоциация. 18-годишната украинска се наложи с 6:2, 6:1 над китайката Цян Уан на финала на турнира в Хонг Конг. Това беше първи финал за Ястремска и едва 11-то участие в основната схема на турнир от календара на Aсоциацията. \r\nУкраинката е втората тийнейджърка, която печели титла през 2018-а и шестата, която достига до финал. Преди нея 17-годишната сръбкиня Олга Данилович спечели трофея в Москва.  \r\nВенцислав ДРАГОМАНОВ", "date": "2018.10.14", "title": "Спорт: Украинска тинейджърка с първа WTA титла"}
{"url": "http://www.focus-news.net/news/2018/10/14/2578220/d-r-angel-kunchev-ot-sredata-na-oktomvri-do-mart-april-se-sreshtat-respiratorni-virusi-koito-ne-sa-gripni-a-nay-chesto-porodeni-ot-nastinka.html", "text": "От средата на октомври до март, април се срещат респираторни вируси, които не са грипни, най-често са породени от настинка. Това каза в интервю за   Агенция „Фокус“  главният държавен здравен инспектор д-р Ангел Кунчев.  \r\nСпоред него вирусите, които се наблюдават през есенно-зимния сезон са много разнообразни и на дали могат всички да бъдат изброени. „Сезонът е сравнително дълъг, като се почне от средата на октомври, чак до март-април. В този отрязък от време, най-често ще се срещнем с една голяма група респираторни вируси, които не са грипни“, посочи той. По думите му те са изключително разнообразни, само като имена влизат респираторни, парагрипни и още много със сложни наименования. „Характерното тук е, че зад тях най-често стои това, което народът обича да нарича-настинка“, изтъкна д-р Кунчев. Той обясни, че тя се определя с два-три дни неразположение, температура, отпадналост. Очевидно е, че не се чувстваме добре, но не ни кара да си останем вкъщи. „Това е характерно за тези респираторни вируси, изключение може да има, особено при малки деца, при възрастни хора с хронични заболявания“, коментира още той. По думите му при тези групи, вирусът може да протече по-сериозно, включително да се наложи и болнично лечение. „Като цяло в над 95% от случаите, те протичат сравнително леко“, коментира още той.  Според него с подобни ситуации ще се сблъскаме през октомври, най-вероятно и през ноември. „В края на ноември ще започнат да се появяват и първите грипни щамове. От начало съвсем разпръснато, по отделни места, като постепенно започват да набират скорост и вече през втората половина на декември, започват да преобладават“, каза той.  Д-р Кунчев обясни, че към края на януари заболеваемостта продължава да расте и достигат епидемични стойности. „В различни области на страната се достига до епидемия, но в рамките на две-три седмици, всички райони премиват през този път“, уточни той. Според главния държавен инспектор има изключения във времето с по-ранни епидемии в края на декември. „В масова практика, България и Балканите достигат до епидемични стойности в периода от 15 януари до 15 февруари. Най-вероятно така ще се случи и тази година“, обясни още той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.10.14", "title": "Д-р Ангел Кунчев: От средата на октомври до март, април се срещат респираторни вируси, които не са грипни, а най-често породени от настинка"}
{"url": "http://www.focus-news.net/news/2018/10/14/2578212/plovdiv-49-e-izbiratelnata-aktivnost-na-chastichnite-izbori-za-kmet-na-kmetstvo-stoletovo-kam-1400-chasa.html", "text": "49% е избирателната активност на частичните избори за кмет на кметство Столетово към 14.00 часа. Това каза за  Радио „Фокус“ – Пловдив  Ивелина Димовска от Общинската избирателна комисия в Карлово. 315 души вече са упражнили правото си на вот. Изборният ден протича нормално. До този час няма подадени жалби или сигнали за нарушения. Гласоподавателите в селото са 644 души и гласуват в една избирателна секция.  \r\nСледващото отчитане на избирателната активност ще бъде осъществено след 17.00 часа. Гласуването ще продължи до 20.00 часа. Кандидатите за кметското място са трима. \r\nТони МИХАЙЛОВ", "date": "2018.10.14", "title": "Пловдив: 49% е избирателната активност на частичните избори за кмет на кметство Столетово към 14.00 часа"}
{"url": "http://www.focus-news.net/news/2018/10/14/2578226/burgas-prez-oktomvri-shte-bade-izvarshena-podgotovka-na-republikanskata-patna-mrezha-za-zimniya-sezon.html", "text": "През октомври ще бъде извършена подготовка на републиканската пътна мрежа за зимния сезон. Това съобщиха за  Радио „Фокус“ – Бургас  от пресцентъра на Агенция „Пътна инфраструктура“ (АПИ). Предвидено е изкърпване на настилките основно по пътищата с интензивен тежкотоварен трафик – път І-6 София - Карнобат, път I-9 Варна - Бургас - Малко Търново, път ІІ-73  Шумен - Карнобат, път ІІ 99 Царево - Малко Търново, път ІІІ-208 Дъскотна - Айтос, път ІІІ-906 Оризаре – Каблешково, път ІІІ-6009 Брястовец – Каблешково – Ахелой, път ІІІ-9009 Ново Паничарево – Ясна поляна и др. В заключителен етап е изпълнението на превантивните ремонти на участъци от път І-6 Карнобат - Бургас, път ІІІ-795 Драганци - Карнобат, път ІІІ-7306 Лозарево - Славянци – Чубра, път ІІІ-7909 Братово - Равнец, път ІІІ-539 Трояново - Айтос и път ІІІ-5391 Трояново – Аспарухово. След приключване на асфалтовите дейности предстои полагането на хоризонталната маркировка и монтирането на ограничителните системи и пътни знаци. Целта е повишаване безопасността на движение през зимните месеци. \r\nМария КУРТЕВА", "date": "2018.10.14", "title": "Бургас: През октомври ще бъде извършена подготовка на републиканската пътна мрежа за зимния сезон"}
{"url": "http://www.focus-news.net/news/2018/10/14/2578227/rumi-petrova-natsionalno-uchilishte-po-izkustvata-dobri-hristov-varna-kontsertite-ni-sa-edna-dobra-platforma-za-detsata-da-nameryat-sebe-si-i-da-nasochat-talanta-si.html", "text": "За осма поредна година в рамките на Фестивала „Варненско лято“ през есенните и зимни месеци във Варна се организират безплатни концерти за най-младата публика. В някои от тях децата могат да се включат в модула „Ела да свириш“. Това каза в интервю за  Радио „Фокус“ – Варна  преподавателят на Националното училище по изкуствата „Добри Христов“ и водещ на концертите Руми Петрова, известна на публиката като Госпожа Виола. По думите ѝ в края на някои от концертите, деца от залата могат да се качат на сцената и да опитат да свирят на някакъв инструмент. „Преподаватели от Музикалното училище по най-различни инструменти застават всеки с малка детска версия на инструмента, по който преподава и децата от публиката могат да дойдат и да опитат да свирят на пиано, на цигулка, на флейта, на барабан“, каза още Руми Петрова. „Имали сме огромен интерес от страна на публиката. То е естествено, че едно дете, когато го влече музиката и има талант, ще се насочи към изкуството. Но тези концерти са една добра платформа за децата, които не знаят какво им се иска и на къде е насочен талантът им, така могат да намерят себе си“, допълни тя. „Малките деца имат нужда от изкуство и ние не трябва да ги спираме, не трябва да им отказваме шанса да се докосват до изкуство в ежедневието си“, каза още педагогът. \r\nДиана СТОЕВА", "date": "2018.10.14", "title": "Руми Петрова, Национално училище по изкуствата „Добри Христов“ – Варна: Концертите ни са една добра платформа за децата да намерят себе си и да насочат таланта си"}
{"url": "http://www.focus-news.net/news/2018/10/14/2578221/blagoevgrad-hilyadi-zhiteli-i-gosti-na-petrich-posetiha-24-oto-izdanie-na-mezhdunarodniya-muzikalen-festival-zlaten-kesten.html", "text": "В двете фестивални вечери хиляди жители и гости на Петрич изпълниха градския площад. Това съобщиха от пресцентъра на  Община Петрич . 12 изпълнители от България, Македония, Сърбия и Албания излязоха на сцената в града в конкурс за нова популярна песен и конкурс за изпълнител на Международния музикален фестивал „Златен кестен“. Жури в състав Петко Петков, Йордан Георгиев и Валери Яворов оцени текстовете, изпълненията и сценичното поведение на участниците. В конкурса за изпълнител класирането се подреди: първа награда за певицата Даниан; второ място за трио „Джентълмен“; трето място за Антония Маркова. В конкурса за нова популярна песен първата награда беше присъдена отново на изпълнителката Даниан и нейната песен „Ти и аз“. Втора награда за Маргарита Хранова и песента „Когато“. Трета награда за Бонимир Бонев и песента „Нещо на испански“. Присъдени на Международния музикален фестивал „Златен кестен“ бяха и три специални награди. Приз за сценично излъчване беше присъден на изпълнителя Огнен от съседна Македония. Приз „Евтим Евтимов“ за най-добър текст получи Ивайло Герасимов и песента „Лято“. Наградата на НЧ „Братя Миладинови - 1914“ Петрич заслужи група „Рефлекшън“ с песента „Не е късно“.  \r\nВ приветствените си думи кметът  Димитър Бръчков отбеляза, че емблематичният за Петрич фестивал, който е придобил и международна популярност, тази година отново е вдъхновяваща трибуна за млади, талантливи и амбициозни изпълнители. „Тази сцена посрещна цветът на съвременната музика и това е огромна чест за всички нас като домакини“, каза Димитър Бръчков.  \r\nГостуващи изпълнители на сцената на Международния музикален фестивал „Златен кестен“ бяха: DJ Таркан, Pavel&Venci Venc, балет “НОВА“, Симеон Коруновски, Томислава, Яница, Диона, 4MAGIC, Маги Джанаварова, Неделяна Христова, Валентина Александрова. Организатори на фестивала са Община Петрич и НЧ „Братя Миладинови - 1914“.", "date": "2018.10.14", "title": "Благоевград: Хиляди жители и гости на Петрич посетиха 24-ото издание на Международния музикален фестивал „Златен кестен“"}
{"url": "http://www.focus-news.net/news/2018/10/14/2578232/ivitsa-dachich-v-harvatiya-prodalzhava-anti-srabskata-isteriya.html", "text": "Министърът на външните работи на Сърбия Ивица Дачич, в коментар за протеста във Вуковар в събота, заяви, че „очевидно, в Хърватия има натиск и голяма експанзия на десните партии“ и добави, че това се пренася и върху сръбско-хърватските отношения, предава  скопският портал „А1 Он“ . \r\n„С това продължава антисръбската истерия, която и по принцип съществува“, заяви Дачич, като добави, че незнае на кого се жалват тези, които протестират. \r\nПревод и редакция:", "date": "2018.10.14", "title": "Ивица Дачич: В Хърватия продължава анти-сръбската истерия"}
{"url": "http://www.focus-news.net/news/2018/10/14/2578230/pazardzhik-v-oblastta-zapochvat-sreshti-s-potentsialni-polzvateli-na-finansirane-po-dve-evropeyski-programi.html", "text": "През следващата седмица Областният информационен център в Пазарджик започва от срещи по общините в региона. Това съобщи за  Радио „Фокус“ – Пазарджик  управителят на Центъра Радослав Пешалов. Той обясни, че срещите с потенциални ползватели на европейско финансиране и заинтересовани граждани ще са на тема „Възможности за инвестиции по ПРСР и ОПИК в област Пазарджик“. „Целта на събитието е да се представят на аудиторията възможностите за финансиране по подмярка 6.4.1. „Инвестиции в подкрепа на неземеделски дейности“ по Програмата за развитие на селските райони, с три процедури – развитие на занаяти, развитие на услуги и производство на продукти, и  процедура „Насърчаване на предприемачеството“ по Оперативна програма „Иновации и конкурентоспособност“. Серията информационни срещи започва на 16 октомври от община Септември и ще завърши на 2 ноември в община Пазарджик. \r\nВаня НИКОЛОВА", "date": "2018.10.14", "title": "Пазарджик: В областта започват срещи с потенциални ползватели на финансиране по две европейски програми"}
{"url": "http://www.focus-news.net/news/2018/10/14/2578217/silistra-289-dushi-sa-glasuvali-v-chastichnite-izbori-za-kmet-na-kmetstvo-suhodol-kam-1400-chasa.html", "text": "289 души са гласували в частичните избори за кмет на кметство Суходол към 14.00 часа. Това съобщи за  Радио „Фокус“ - Шумен  Венцислав Маринов, председател на Общинска избирателна комисия - Главиница. По думите му своя вот са упражнили около 49% от правоимащите 638 души.  Изборният ден преминава спокойно. \r\nИвелина ИВАНОВА", "date": "2018.10.14", "title": "Силистра: 289 души са гласували в частичните избори за кмет на кметство Суходол към 14.00 часа"}
{"url": "http://www.focus-news.net/news/2018/10/14/2578231/d-r-angel-kunchev-dopuskame-golyama-greshka-kogato-zaboleem-ot-grip-i-go-izkarvame-na-kraka-taka-zarazyavame-mnogo-hora-i-vredim-na-zdraveto-si.html", "text": "Допускаме голяма грешка, когато заболеем от грип и го изкарваме на крака, така заразяваме много хора и вредим на здравето си. Това каза в интервю за   Агенция „Фокус“  главният държавен здравен инспектор д-р Ангел Кунчев. Според него, често приемаме грипа като респираторно заболяване, което можем да изкараме на крака. „По този начин, продължавайки да се мъчим и да ходим на работа, предаваме нашия вирус на голяма част от хората около нас“, коментира той. По думите му в групата на заразените не попада само семейството, на което почти със сигурност го предаваме. „Ние засягаме хора в офиса, училище, на улицата и в магазина“, изтъкна д-р Кунчев. По думите му една от особеностите на респираторните вируси и в частност грипа е лесното заразяване. „Това може да се случи при говор, при кихане. Тези микрочастици от слюнката, излитат с висока скорост на разстояние от 2-3 метра. Това има отрицателен ефект върху нашето здраве, защото ако не си легнем вкъщи, обикновено заболяването се проточва и усложнява“, обясни още държавният инспектор. Той смята, че бързото разкриване на симптомите и навременното реагиране, понякога решават ситуацията за това, колко бързо ще се разреши проблемът, колко бързо ще се разрасне епидемията и колко хора ще обхване. Д-р Кунчев обясни, че при слагане на противогрипна ваксина можем индивидуално да предпазим отделния човек. „За това ние препоръчваме имунизация срещу грип. Първо защото е единственото специфично средство, което може да ни предпази и второ, защото предпазва индивида, който се е имунизирал“, изтъкна той. Специалистът коментира, че е невъзможно с прилагане на противогрипни ваксини да опазим цялото общество, но ако приложим имунизация, ще пострадат много по-малко хора. „Най-вече, тези които принадлежат към рисковите групи, те трябва да се имунизират. Това са възрастните хора над 65-годишна възраст, особено тези с хронични заболявания, най-често диабет, различна степен на сърдечна недостатъчност, бъбречна недостатъчност и белодробни заболявания“, каза той. По думите към тази група спадат и малките деца, често боледуващи, със слаба имунна система, при които грипът може да протече по-тежко.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.10.14", "title": "Д-р Ангел Кунчев: Допускаме голяма грешка, когато заболеем от грип и го изкарваме на крака, така заразяваме много хора и вредим на здравето си"}
{"url": "http://www.focus-news.net/news/2018/10/14/2578233/gabrovo-v-natsionalniya-muzey-na-obrazovanieto-zapochna-proektat-dni-na-otvoreni-vrati-staroto-shkolo-razkazva.html", "text": "С нова мултифункционална зала Националният музей на образованието – Габрово стартира проекта Дни на отворени врати „Старото школо разказва“, съобщиха от  Музея . Новото оборудване позволява да се организират различни работни модули  в зависимост от възрастта, големината на групите и целите на посещение. Интерактивният дисплей и образователният презентационен софтуер mozaBook разширява и обогатява традиционния музеен инструментариум за представяне на съхраненото богатство по забавен и атрактивен начин, помага за повишаване интереса на децата, както към придобиване на знания, така и към самия музей. \r\nПроектът Дни на отворени врати „Старото школо разказва“ е във връзка с модул „Музеите  като образователна среда” от Националната програма на МОН „Осигуряване на съвременна образователна среда”. Целите на проекта, чието начало беше дадено на 12 октомври, формулира директорът на НМО Мая Карагьозова: \r\n„Чрез Дните на отворени врати се стремим да представим съхраненото богатство, свързано с образователните ни традиции, по атрактивен и близък до новото поколение начин. Музеят съдейства за развитие на образованието и осигуряване на условия за личностното израстване на децата съобразно техните интереси и умения. Винаги сме се водили от амбицията да бъдем един променящ се музей в бързо променящ се свят, да изграждаме нови духовни пространства за по-трайна връзка между поколенията. Когато коментирахме идеята за разработване на интерактивни уроци, представителят на „Кейсием“ ЕООД – фирма, която предлага комплексни решения за модерно образование, сподели, че НМО е единственият музей с mozaBook, засега. Постепенно към тази платформа ще бъдат включени и образователните ресурси на НМО, за да бъдат достъпни за всички училища в страната.“ \r\nПовече от 200 деца от цялата страна и техните преподаватели се включиха в представянето на Националния музей на образованието като образователна среда. През целия ден в постоянната експозиция, петте музейни възстановки, мултифункционалната зала и залата за временни изложби бяха демонстнирани възможностите за провеждане на уроци по учебното съдържание; маршрути според възрастта на посетителите „Пътеки на знанието”; образователни филми и мултимедийни помагала. \r\nЗа децата от основно училище „Ран Босилек“, ПМГ „Акад. Иван Гюзелев“ ПГТ „Пенчо Семов“, ботевградското „Никола Й. Вапцаров“ беше изключително удоволствие да създават и решават ефектни задачи, свързани с тематиката на музея, използвайки широкия набор от инструменти в mozaBook. За правилните отговори и бързо подредените пъзели имаше специални награди.", "date": "2018.10.14", "title": "Габрово: В Националния музей на образованието започна проектът Дни на отворени врати „Старото школо разказва“"}
{"url": "http://www.focus-news.net/news/2018/10/14/2578224/tsvetan-tsvetanov-pp-gerb-za-vsichki-e-yasno-che-votat-na-nedoverie-na-tema-zdraveopazvane-nyama-da-mine.html", "text": "За всички е ясно, че вотът на недоверие на тема „Здравеопазване“ няма да мине. Това каза в интервю за  Радио „Фокус“ – Пирин  Цветан Цветанов, председател на Парламентарната група на ПП ГЕРБ и зам.-председател на партията. По думите му самото искане за вот е част от политическите възможни парламентарни процедури, от които опозицията се възползва. „Няма нищо лошо да се иска вот на недоверие, защото така винаги може да се обсъжда и да се води един смислен дебат в българския парламент. Въпросът е, че вотът и обсъждането на вот на недоверие за бъдещи намерения в сферата на здравеопазването го превръща малко в несериозно отношение от страна на опозицията. В момента можем да кажем, че те си спазват един план-график както преди председателството, по време на председателството, така и след него – да искат вот на недоверие, с който изпълняват своите политически решения. Те обаче не правят реален, задълбочен анализ дали това е най-подходящият период и най-подходящата тема, която може да бъде обсъждана за вот на недоверие и то в днешните условия, когато действително държавата е стабилна, въпреки истерията, която искат да създадат представителите на БСП“, каза още Цветанов. Според него вътрешните проблеми на БСП допринасят за по-агресивното поведение, за по-обидните квалификации към политическите им опоненти. Цветанов добави, че омразата и радикализирането на членовете на БСП по никакъв начин не показва, че може да има разумно бъдещо управление от тяхна страна. „Това е така, защото когато спориш, когато обсъждаш една тема, то ти трябва да предлагаш алтернативни решения. Аз до сега не съм чул БСП да предложи някакво алтернативно решение. Единственото, което правят в момента, ще дам и пример, свързан с тема „Здравеопазване“ – в тяхната програма „Визия за България“ те предлагат бюджетно здравеопазване. Това, което знаем, че е най-доброто и се прилага в развитите демократични общества, е осигурителният модел, който е най-подходящото решение“, коментира Цветанов. \r\nЛивия НИНОВА", "date": "2018.10.14", "title": "Цветан Цветанов, ПП ГЕРБ: За всички е ясно, че вотът на недоверие на тема „Здравеопазване“ няма да мине"}
{"url": "http://www.focus-news.net/news/2018/10/14/2578234/veliko-tarnovo-izlozhba-s-50-fotografii-ot-balgarskite-ekspeditsii-na-antarktida-shte-bade-predstavena-v-izlozhbeni-zali-rafael-mihaylov.html", "text": "Изложба „Антарктида. Поглед от другата страна на света“ ще бъде представена във Велико Търново. Тя включва 50 фотографии, направени по време на българските експедиции на ледения континент. Това съобщи за  Радио „Фокус“ – Велико Търново  авторът на експозицията Мирослав Цветанов. Фотосите са подбрани измежду 22 000 кадъра, заснети по време на 25-ата и 26-ата антарктически експедиции. Те проследяват българската история на Антарктида от 1988 година до днес и представят флората и фауната на континента, както и научната дейност. „Позволих си да добавя и няколко снимки от началото на века, от експедицията на капитан Скот през 1912 година. Надявам се, че ще са изключително атрактивни за всички“, добави Цветанов. По думите му интерес за посетители биха представлявали и панорамно заснетите пейзажни фотографии, които са със значителните размери от 6 метра дължина. В експозицията са представени и 30 карти, чрез които е проследена историята на картографиране на ледения континент от 1512 година до днес. \r\nИзложбата ще бъде открита на 15 октомври от 17.30 часа в Изложбени зали „Рафаел Михайлов“. Очаква се да присъстват ръководителят на Българския антарктически институт проф. Христо Пимпирев и ръководителят на българската станция в Антарктида Йордан Йорданов. Поканени са представители на местните власти, както и множество директори и учители от града. Експозицията ще е отворена за посещение в рамките на две седмици. През този период всеки ден в 15.00 часа в конферентната зала на ИЗ „Рафаел Михайлов“ ще има лекции, а от 15.30 часа ще се състоят прожекции на документалните филми, посветен на българската антарктическа програма. \r\nНадежда КРЪСТЕВА", "date": "2018.10.14", "title": "Велико Търново: Изложба с 50 фотографии от българските експедиции на Антарктида ще бъде представена в Изложбени зали „Рафаел Михайлов“"}
{"url": "http://www.focus-news.net/news/2018/10/14/2578235/plovdiv-vavezhda-vremenna-organizatsiya-na-dvizhenieto-po-bul-balgariya-na-15-oktomvri.html", "text": "На 15 октомври се въвежда временна организация на движението по бул. „България“ в Пловдив. Това съобщиха за  Радио „Фокус“ – Пловдив  от топлофикационното дружество. Причината за временната организация на движение е стартирането на финални дейности по изграждане на нов главен топлопровод в част от кръстовището на бул. „България“ и бул. „Васил Априлов“ в Пловдив. В рамките на следващите седмици ще бъдат изградени последните 30 метра от новия магистрален топлопровод, като изкопните и монтажни дейности ще протекат поетапно пo протежение на десния завой от бул. „Васил Априлов“ към бул. „България“ в посока изток. Като първи етап се предвижда затваряне на участък от около 60 метра в южното платно на бул. „България“, като движението ще се осъществява двупосочно в северното платно на пътната артерия. Във втория етап ще се затвори за движение част от източното платно на бул. „Васил Априлов“, като движението ще се осъществява двупосочно в западното платно. След приключване на изкопните дейности ще бъде възстановена асфалтовата настилка. \r\nТони МИХАЙЛОВ", "date": "2018.10.14", "title": "Пловдив: Въвежда временна организация на движението по бул. „България“ на 15 октомври"}
{"url": "http://www.focus-news.net/news/2018/10/14/2578225/reuters-sauditska-arabiya-shte-otgovori-na-vazmozhni-ikonomicheski-sanktsii.html", "text": "От Саудитска Арабия заявиха в неделя, че ще отговорят на възможни икономически санкции, наложени от други страни във връзка със случая Джамал Хашоги, съобщи държавната агенция СПА, като се позова на официален източник, предава  Reuters . \r\nКралството ще отговори на всяка мярка с по-голяма, е отбелязал източникът, като е добавил, че „саудитската икономика има жизнена и влиятелна роля върху глобалната икономика“. \r\nБританската агенция е под натиск, след като Джамал Хашоги, критик на властите в Рияд, изчезна на 2 октовмри след посещение в консулството на Саудитска Арабия в Истанбул. \r\nПревод и редакция:", "date": "2018.10.14", "title": "Reuters: Саудитска Арабия ще отговори на възможни икономически санкции"}
{"url": "http://www.focus-news.net/news/2018/10/14/2578239/pazardzhik-obshtina-panagyurishte-organizira-dni-na-duhovnostta-posveteni-na-buditelstvoto.html", "text": "Община Панагюрище организира „Дни на духовността, посветени на будителството“, съобщи за  Радио „Фокус“ – Пазарджик  Радка Костуркова, старши експерт  в Община Панагюрище. Инициативата ще започне на 18 октомври с откриване на Фотодокументална изложба, посветена на 180-ата годишнина от рождението на проф. Марин Дринов. „Проявите по време на Дните на духовността включват Международна конференция, която също е посветена на годишнината от рождението на проф. Дринов, юбилеен концерт на възпитаниците на ОУ “ Проф. Марин Дринов и тържествена церемония по връчване на поименната студентска стипендия „Проф. Марин Дринов”, която ще се проведе на 20 октомври“, отбеляза Костуркова. Тя допълни, че в дните до 1 ноември са предвидени много културни прояви. \r\nВаня НИКОЛОВА", "date": "2018.10.14", "title": "Пазарджик: Община Панагюрище организира „Дни на духовността, посветени на будителството“"}
{"url": "http://www.focus-news.net/news/2018/10/14/2578229/zdf-izborite-v-bavariya-pred-izbiratelnite-sektsii-ima-opashki-izbiratelnata-aktivnost-e-visoka.html", "text": "Избирателната активност във вота за регионален парламент в най-голямата федерална германска провинция – Бавария, е по-висока в сравнение с гласуването от 2013 г., предава телевизионният канал  ZDF , като привежда снимки от избирателните секции, на които се виждат опашки от чакащи. \r\nСъгласно разпространената информация, до 12:00 часа местно време (13:00 българско време), в Мюнхен са гласували 41,1% от имащите право на глас, с три на сто повече, отколкото на последните избори през 2013 г.  \r\nВ Нюрнбег до обедните часове на деня са гласували 26,1%, докато преди пет години избирателната активност е била 21,2%.  \r\nПо-рано през деня бяха публикувани резултати от проучване на общественото мнение.  За втора поредна седмица рейтингът на управляващия в Берлин Съюз (ХДС/ХСС) се срива до рекордно ниско ниво. Ако изборите за Бундестаг се провеждаха тази седмица, то за политическия блок, воден от канцлера Ангела Меркел, щяха да гласуват едва 26 на сто от избирателите в Германия, т.е. с един процент по-малко, отколкото в предходната седмица. \r\nВтора политическа сила в страната са социалдемократите (ГСДП) и партията „Зелени“, които събират подкрепата на 17% от гражданите. За „Алтернатива за Германия“ готовност да гласуват 15% от имащите право на глас. „Левица“ се ползва с подкрепата на 11% от избирателите, а Свободната демократическа партия (СвДП) събира девет процента. Тереза Герова", "date": "2018.10.14", "title": "ZDF: Изборите в Бавария: Пред избирателните секции има опашки, избирателната активност е висока"}
{"url": "http://www.focus-news.net/news/2018/10/14/2578238/mitko-petrov-muzikant-edin-istinski-artist-i-muzikant-nay-dobre-mozhe-da-izrazi-sebe-si-praveyki-kachestvena-avtorska-muzika.html", "text": "Един истински артист и музикант най-добре може да изрази себе си, правейки качествена авторска музика. Това каза в интервю за  Радио „Фокус“ – Пирин  Митко Петров, музикант и един от участниците във фестивала „Златен кестен“. Той обясни, че излизането му пред публиката в Петрич е било изключително емоционално. „Преживях една голяма емоция, която всъщност е смисълът на всичко, което правя. Всеки говори и всеки знае колко е труден пътят на музиканта, особено в България, особено когато си независим артист, но в моменти като този, който преживях, си казвам, че всичко си струва, че има смисъл“, каза още Петров. Той добави, че публиката в Петрич е била една от най-добрите, преди които се е изправял. „Изключително благодарен съм за подкрепата, която получавам. Смятам, че всичко това е голяма отговорност, въпреки това съм много щастлив. Макар успехът да идва по-бавно, аз успявам да постигам целите си, правейки качествени песни с качествени текстове, което за мен е изключително важно. Когато видя млади хора, които знаят песните ми, се чувствам особено вдъхновен“, посочи Петров.  \r\n„Преди 6 години, когато пуснах първата си песен с клип, успях да си спечеля една малко по-различна аудитория. Сега, 6 години по-късно, излизам на една сцена с много популярни изпълнители и преди да се изправя пред публиката, чувам как хората скандират името ми, редом с имената на тези изпълнители. Тогава си давам сметка, че зад моя успех стоят много малък брой хора като екип. За мен това е изключително постижение и изключителна награда“, посочи Петров. Той допълни, че за в бъдеще ще продължава да прави още музика и клипове, които ще реализира с режисьора си от Бургас Николай Гарабедян. „Това е човекът, без който нищо, което съм направил до този момент, нямаше да е толкова  ефектно и стигащо до толкова много хора. Благодарение на него моето вдъхновение и моята муза придобиват един завършен вид, който успява да стигне до публиката по най-добрия начин“, отбеляза Петров. \r\nЛивия НИНОВА", "date": "2018.10.14", "title": "Митко Петров, музикант: Един истински артист и музикант най-добре може да изрази себе си, правейки качествена авторска музика"}
{"url": "http://www.focus-news.net/news/2018/10/14/2578236/predsedatelyat-na-abv-rumen-petkov-i-predstaviteli-na-rakovodstvoto-na-partiyata-vzeha-uchastie-v-tarzhestvata-po-povod-150-godishninata-ot-obyavyavaneto-na-troyan-za-grad.html", "text": "Председателят на АБВ Румен Петков и представители на ръководството на партията взеха участие в тържествата по повод 150-годишнината от обявяването на Троян за град. Това съобщиха от пресцентъра на  ПП АБВ . По време на събитието Петков отправи поздрав към ръководството на населеното място и подчерта, че града винаги е бил пример за икономическо и културно развитие. Той отбеляза, че Троян е един от първите  електрифицирани градове в България, който е дал на страната ни личности като Ангел Балевски, Стоян Хаджийски, Любомир Левчев и Лалю Маринов. \r\nСлед церемонията Румен Петков и издателя и меценат Иван Гранитски посетиха Троянския манастир, където се поклониха пред иконата на Пресвета Богородица Троеручица и запалиха свещ за единството на православието и благоденствието на българския народ и държава.", "date": "2018.10.14", "title": "Председателят на АБВ Румен Петков и представители на ръководството на партията взеха участие в тържествата по повод 150-годишнината от обявяването на Троян за град"}
{"url": "http://www.focus-news.net/news/2018/10/14/2578237/libertas-makedoniya-opozitsiyata-v-albaniya-iska-referendum-za-vrashtane-na-smartnata-prisada.html", "text": "Лидерът на основната опозиционна партия в Албания – Демократическата, Лулзим Баша заяви, че ще поиска провеждане на референдум за връщане на смъртната присъда в страната, предава  скопското електронно издание „Либертас“ . \r\nБаша заяви, че големите присъди, които се дават за убийствата, не допринасят за намаляването им в страната. \r\nИзявлението на опозиционният лидер дойде, след като мъж от Мат уби трима членове на едно семейство. \r\n„Либертас“ припомня, че последната смъртна присъда в Албания е извършена през 1995 година, а когато държавата стана члена на Съвета на Европа през същата година получи задача да премахне смъртното наказание, което и се случи през 1999 година. \r\nПревод и редакция:", "date": "2018.10.14", "title": "„Либертас“ (Македония): Опозицията в Албания иска референдум за връщане на смъртната присъда"}
{"url": "http://www.focus-news.net/news/2018/10/14/2578228/burgas-130-dushi-sa-glasuvali-na-izborite-v-selo-orlintsi-kam-1500-chasa.html", "text": "130 души са гласували към 15.00 часа на изборите в село Орлинци, община Средец. Това каза за  Радио „Фокус“ – Бургас  Ирина Камбурова, председателят на Общинската избирателна комисия в Средец. Изборният ден протича нормално и спокойно без сигнали за нарушения и нередности. Нова информация за броя на гласувалите ще бъде дадена отново след 17.00 часа. \r\nМария КУРТЕВА", "date": "2018.10.14", "title": "Бургас: 130 души са гласували на изборите в село Орлинци към 15.00 часа"}
{"url": "http://www.focus-news.net/news/2018/10/14/2578241/blagoevgrad-pozhar-gori-v-zhilishtna-kooperatsiya-v-rayona-na-5-su-georgi-izmirliev.html", "text": "Пожар гори в жилищна кооперация в Благоевград срещу 5 СУ „Георги Измирлиев“ на улица „Аргир Манасиев“, предаде репортер на  Радио „Фокус“ – Пирин . Гъст черен дим се е разнесъл над централна градска част. На място има екипи на Районна служба „Пожарна безопасност и защита на населнието“ – Благоевград и Спешен център. \r\nЛивия НИНОВА", "date": "2018.10.14", "title": "Благоевград: Пожар гори в жилищна кооперация в района на 5 СУ „Георги Измирлиев“"}
{"url": "http://www.focus-news.net/news/2018/10/14/2578243/varna-narodni-predstaviteli-i-kmetove-byaha-gosti-na-otkrivaneto-na-chitalishtna-zala-v-selo-asparuhovo.html", "text": "Читалището на село Аспарухово, община Дългопол вече има просторна зрителна зала, изцяло завършена и оборудвана с държавна подкрепа. Тя беше официално открита навръх Петковден, когато се провежда и традиционният събор в селото, съобщиха от пресцентъра на  ПП ГЕРБ – Варна . Сред официалните гости на празника бяха народните представители от Парламентарната група на ПП ГЕРБ Таня Петрова и Емилия Милкова, областният управител Стоян Пасев и кметът на Варна Иван Портних. Те отправиха пожелания към общинското ръководство и местните жители  за здраве, благополучие и още много нови успешно реализирани проекти. По инициатива на кмета на селото Мария Георгиева присъстващите на церемонията за откриването на залата бяха посрещнати с фолклорна програма на самодейни състави и с архивни кадри от 14 февруари 1989 г., когато е направена символичната първа копка за строителството на читалище „Добри Иванов Недев” в Аспарухово. „Строителството на сграда отне много години, но от днес читалището ще има и голяма зрителна зала, която всички заедно ще превърнем в културно средище”, коментира Георгиева и благодари на кмета на Дългопол Георги Георгиев и на Общинския съвет за съдействието дългоочакваният ремонт да стане факт. „Успяхме да преобразим напълно пространството. Стените на помещението доскоро бяха голи тухли, а днес мястото предлага прекрасни условия за активен културен живот в с. Аспарухово”, подчерта на свой ред кметът на Общината. Георги Георгиев поздрави всички присъстващи по повод празника на селото и взе участие в последвалата изнесена сесия на Общински съвет – Дългопол. „За нас е чест да проведем 48-то си заседание в новата читалищна зала”, изтъкна председателят на ОбС Злати Златев, обявявайки началото на сесията. Съветниците обсъдиха готовността на общината за работа при зимни условия, постъпилите заявления за еднократна помощ, както и актуализацията на транспортните разходи предвид осигурения нов автобус за ученици. „Само преди няколко месеца бяха асфалтирани три улици с обща дължина 1,5 км. Обновяването на инфраструктурата ще бъде приоритет и догодина, когато предвиждаме строително-ремонтните работи да обхванат две основни улици в селото. Амбицията ни е да подобрим уличната мрежа, която води към района, където са концентрирани хотелите и къщите за гости. Целта ни е така да подкрепим развитието на туризма в селото”, коментира кметът на Аспарухово Мария Георгиева.  По думите ѝ от началото на мандата досега в селото са изградени 1700 м ново енергоспестяващо осветление. „Предстои да бъдат монтирани още 250 нови осветителни тела”, анонсира Георгиева. Тя информира още, че подобряването на условията в читалището ще продължи, тъй като догодина то ще бъде санирано. „Санирано ще бъде и кметството, а в централната част на Аспарухово ще се изградят детска площадка, място за отдих и нови алеи”, допълни Мария Георгиева. Жителите и гостите на селото бяха приветствани и от младата дългополска поетеса Нели Янчева, която е автор на четири стихосбирки, а нейни стихове в момента се превеждат в Украйна и Молдова.", "date": "2018.10.14", "title": "Варна: Народни представители и кметове бяха гости на откриването на читалищна зала в село Аспарухово"}
{"url": "http://www.focus-news.net/news/2018/10/14/2578240/lovech-vse-oshte-dvizhenieto-po-pat-iii-401-lovech-sevlievo-po-mosta-nad-reka-osam-e-ogranicheno-poradi-namereniya-voenen-snaryad.html", "text": "Все още движението по път III-401 Ловеч - Севлиево по моста над река Осъм е ограничено, поради намерения военен снаряд. Това съобщиха за  Агенция „Фокус“ от пресцентъра на  ОДМВР Сливен . На мястото на открития снаряд, все още не е пристигнал специализиран екип. Това е и причината за затвореното движение. Обходен маршрут за МПС до 10 тона е по улиците в град Ловеч. На място движението се регулира от органите на \"Пътна полиция\". \r\nДаяна ДЮЛГЕРОВА", "date": "2018.10.14", "title": "Ловеч: Все още движението по път III-401 Ловеч - Севлиево по моста над река Осъм е ограничено, поради намерения военен снаряд"}
{"url": "http://www.focus-news.net/news/2018/10/14/2578242/burgas-predstoyat-proverki-na-tehnicheskata-izpravnost-i-dokumentatsiya-na-snegopochistvashtata-tehnika-predi-nachaloto-na-zimata.html", "text": "За зимната подготовка и готовността на пътноподдържащото дружество предстоят съвместни проверки по техническата изправност и документация на снегопочистващата техника. Това съобщиха за  Радио „Фокус“ – Бургас  от пресцентъра на Агенция „Пътна инфраструктура“ (АПИ). Те се извършват всяка година от комисии, в които участват представители на ОПУ - Бургас, Областна администрация – Бургас, „Пожарна безопасност и защита на населението” и сектор „Пътна полиция” при Областна дирекция на МВР - Бургас. Съгласно разработените планове за зимно поддържане на републиканските пътища в Бургаска област са необходими общо 199 броя специализирани машини. Най-трудните за поддържане участъци през зимния сезон са планинските проходи, съоръженията и участъците от републиканската пътна мрежа на по-висока надморска височина. Път I-9 Крушевец – Малко Търново – ГКПП и път II-79 Елхово – Средец и старопланинските проходи – Айтоски (път ІІІ-208 Дъскотна - Айтос), Обзорски (път І-9 Обзор - Слънчев бряг), Ришки (II-73 Шумен - Карнобат) и Дюлински (път ІІІ-906 Дюлино - Гильовци). За улеснение на снегопочистващите дейности е предвидено поставянето на 6 000 м снегозащитни огради на автомагистрала „Тракия“ в участъка между км 308 и км 359. \r\nМария КУРТЕВА", "date": "2018.10.14", "title": "Бургас: Предстоят проверки на техническата изправност и документация на снегопочистващата техника преди началото на зимата"}
{"url": "http://www.focus-news.net/news/2018/10/14/2578247/donald-tramp-mislya-che-dzheyms-matis-e-neshto-kato-demokrat-mozhe-da-napusne.html", "text": "Президентът на САЩ Доналд Тръмп заяви в интервю, което ще бъде излъчено в неделя, че министърът на отбраната на страната Джеймс Матис „може да напусне“ и го нарече „нещо като демократ“, предава  AFP . \r\nВ интервюто за програма “60 минути“ на телевизия CBS, Тръмп бе попитан дали иска Матис да напусне. \r\n„Може да се получи така. Мисля, че той е един вид демократ, ако трябва да съм искрен“, заяви Тръмп, съгласно откъс от изказването, пуснат от CBS. Но генерал Матис е добър човек. Разбираме се много добре. Той може да напусне. Имам предвид, в един момент всеки напуска“, заяви американският президент. \r\nПо думите на Тръмп, той е обядвал с военния министър преди два дни и не са си говорили нищо за напускане. \r\nПревод и редакция:", "date": "2018.10.14", "title": "Доналд Тръмп: Мисля, че Джеймс Матис е нещо като демократ, може да напусне"}
{"url": "http://www.focus-news.net/news/2018/10/14/2578244/voenniy-obozrevately-poyavi-se-informatsiya-za-pristiganeto-v-libiya-na-elitni-desantni-podrazdeleniya-ot-rusiya.html", "text": "Източник, близък до руското Министерство на отбраната, потвърди присъствието на руски военнослужещи в Либия, за което по-рано съобщаваха британските медии; при това е известно, че в Либия се прехвърлят елитни десантни подразделения, предава  порталът „Военний обозреватель“ . \r\nИзточникът е заявил, че контингентът е съставен от елитни десантни подразделения, чието прехвърляне е започнало през последните месеци. Те са изпратени в Източна Либия от части в Подмосковието, предава РБК. \r\nКакто пише изданието, източник, близък до либийските власти, е потвърдил военната активност на Русия в региона. Руските военни, както се отбелязва, са в съюз с войските на генерал Халиф Хафтар, а присъствието на Москва е свързано с нефтегазови интереси. \r\nПо-рано спецслужбите на Великобритания съобщиха на премиера Тереза Мей, че Русия „иска да превърне Либия в новата Сирия“, както написаха британските медии. \r\nТаблоидът The Sun, позовавайки се на високопоставен източник в британското правителство, написа, че спецслужбите на Обединеното кралство считат, че президентът на Русия Владимир Путин „иска да превърне северноафриканската страна в своята нова Сирия“. При това като главна цел на Русия британските спецслужби са назовали „контрола над най-натоварения маршрут за нелегална миграция в Европа“. \r\nИзданието твърди, че в Източна Либия вече оперират „десетки офицери от руското военно разузнаване и нейния спецназ“. Те са пристигнали в страната „за обучение и поддържане на каналите за свръзка“, пише The Sun, като добавя, че руската страна поддържа лидерът на Либийската национална армия генерал Хафтар и „снабдява войската му с тежка техника“. \r\nБританският таблоид заявява, че в Тобрук и Бенгази вече действат руски военни бази. По версията на изданието, в качеството на прикритие се използва ЧВК (частната военна компания) Вагнер, която „вече има предни постове там“. \r\nОсвен това, даже без да се позовава на източници, The Sun пише, че в Либия уж вече са разположени ракети „Калибър“ и системи за противовъздушна отбрана С-300. \r\nПревод и редакция:", "date": "2018.10.14", "title": "„Военний обозреватель“: Появи се информация за пристигането в Либия на „елитни десантни подразделения“ от Русия"}
{"url": "http://www.focus-news.net/news/2018/10/14/2578245/gabrovo-panairat-na-emo-etar-vazrazhda-gabrovskiya-sbor-provezhdan-okolo-petkovden.html", "text": "Международният панаир на традиционните занаяти в ЕМО „Етър“ възражда старата традиция на Габровския „сбор“, провеждан около Петковден до средата на ХІХ век, съобщиха от  Музея . \r\nСвета Петка е популярна и уважавана българска светица. С нейния празник народът свързва края на стопанската дейност и прибирането на реколтата. Този ден е първият от дванадесетте, през които зимата идва. На Петковден се прави първото зимно хоро. На него трябва да се заловят всички моми. То се нарича „сглядно хоро”, защото докато момите играят, майките и бащите на ергените избират и одобряват бъдещите си снахи. Вярва се, че мома заловила се на сглядно хоро, ще се задоми през годината. \r\nВ Габрово в периода на Възраждането около Петковден се провежда Панаир, който носи името „сбор”. Обикновено е в периода 14 - 26 октомври. Заради прословутата габровска пестеливост обаче в средата на XIX век неговите функции силно затихват, защото се смята, че по време на сбора хората ходят, губят си времето и „харчат пари на вятъра да си купуват това и онова…” (извадка от протокол на Общината от 50-те години на XIX век). Провеждането му спира, а габровските занаятчии започват да носят за продан продукцията си по панаири в съседните градове. \r\nПрез 1990 година в Етнографски музей на открито „Етър” се заражда идеята да се възроди този „сбор”. Целта му е да се акцентира върху ръчното занаятчийско производство. Панаирът е първи с изградена концепция, реализиран в музейна среда. ЕМО „Етър” е най-подходящото място за реализацията на новия вариант на старата габровска традиция. И тъй като в миналото този „сбор” е около Петковден, специалистите на музея полагат основите на Панаира на традиционните занаяти именно на този ден. \r\nС годините провеждането му се измества през месец септември, заради туристическия сезон и климатичните условия. От 2003 година става Международен, а към организацията му се присъединяват Министерство на културата и Община Габрово. \r\nМеждународният панаир на традиционните занаяти в ЕМО „Етър“ има подкрепата на медии, занаятчийски камари, туроператорски фирми. Изработен е статут. На базата на натрупания опит се развива и обогатява с провеждането на Майсторска надпревара по подобие на облозите от миналото, фолклорна програма, възстановки, научна конференция и различни демонстрации.", "date": "2018.10.14", "title": "Габрово: Панаирът на ЕМО „Етър“ възражда Габровския „сбор“, провеждан около Петковден"}
{"url": "http://www.focus-news.net/news/2018/10/14/2578246/alsat-m-makedoniya-mayk-pens-blagodari-na-zoran-zaev-i-go-podkrepi.html", "text": "Вицепрезидентът на САЩ Майк Пенс изпрати писмо до македонския премиер Зоран Заев, в което изразява своята благодарност за показаното лидерство при постигането на договора за името с Гърция и констатира, че 90% от гласувалите на референдума са одобрили договора от Преспа, с което са потвърдили колко много е посветена Македония на европейското си бъдеще, предава  излъчващият на албански скопски телевизионен канал „Алсат – М“ . \r\n„САЩ споделят вашата отдаденост за по-голяма сигурност и стабилност в региона. Бъдете уверени в моята твърда подкрепа в този важен момента за вашата страна“, пише Пенс, който очаква по-близко приятелство между двете страни в бъдеще. \r\nВ посланието си вицепрезидентът на САЩ отбелязва, че е било чест за него да се срещне със Заев на 20 септември в Белия Дом във Вашингтон и че оценява високо възможността, която са имали да разговарят за прилагането на историческия договор от Преспа с Гърция. \r\nПревод и редакция:", "date": "2018.10.14", "title": "„Алсат – М“ (Македония): Майк Пенс благодари на Зоран Заев и го подкрепи"}
{"url": "http://www.focus-news.net/news/2018/10/14/2578252/plovdiv-dvizhenieto-po-patya-yugovo-laki-se-osashtestvyava-v-ednata-lenta-poradi-propadane-na-chast-ot-patnoto-platno.html", "text": "Натоварено е движението по участъка на автомагистрала „Тракия“ в областта. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по направленията Пловдив - Карлово, Пловдив - Пещера и Пловдив - Асеновград - Смолян. Призовават се водачите да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътнотранспортни произшествия. Пътните настилки на територията на областта са сухи и нормално проходими. До 31 октомври преминаването по пътя Югово - Лъки се осъществява в едната лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено и движението на камиони над 12 тона по пътя Поповица - Болярци. Водачите трябва да бъдат особено бдителни, преминавайки по пътищата Бачково - Нареченски бани, Юговско ханче - Югово - Лъки и Кричим - Девин, тъй като има опасност от образуването на свлачища и срутища. \r\nТрафикът на територията на град Пловдив е интензивен към този час. Натоварено е движението в централната градска част – по булевардите „Христо Ботев“, „Цар Борис III Обединител“, „Шести септември“ и „Руски“. Засилен автомобилен трафик се отчита и по входно-изходните артерии. Пътните настилки на територията на града са сухи и нормално проходими. На 15 октомври се въвежда временно ограничение на движението в южното платно на бул. „България“ заради строително-монтажни дейности. Движението ще се осъществява двупосочно в северното платно на пътната артерия. \r\nТони МИХАЙЛОВ", "date": "2018.10.14", "title": "Пловдив: Движението по пътя Югово - Лъки се осъществява в едната лента поради пропадане на част от пътното платно"}
{"url": "http://www.focus-news.net/news/2018/10/14/2578249/veliko-tarnovo-s-22-po-malko-knigi-sa-izdadeni-v-oblastta-prez-2017-g-v-sravnenie-s-2016-g.html", "text": "С 22% по-малко книги са издадени в област Велико Търново през 2017 година. Това сочат данни на Териториално статистическо бюро – Север, Отдел „Статистически изследвания – Велико Търново“ за предходната година. От институцията уточниха за  Радио „Фокус“ – Велико Търново , че за миналата година в областта са издадени 359 книги с тираж 63 хиляди  и 19 брошури с тираж 6 хиляди. В сравнение с 2016 година броят на издадените заглавия на книги намалява с 22.1%, а средният тираж  е 175, докато през предходната година е бил 200. Броят на издадените заглавия на брошури през 2017 година намалява със 44.1% до 19, като средният тираж е 316 броя при 206 за 2016 година. \r\nОтносителният дял на издадените заглавия книги към общия брой за страната достига 4.2%, а този на издадените брошури е 1.3%. През предходната 2016 година тези дялове са били съответно 6.2% и 3.1%. \r\nНадежда КРЪСТЕВА", "date": "2018.10.14", "title": "Велико Търново: С 22% по-малко книги са издадени в областта през 2017 г. в сравнение с 2016 г."}
{"url": "http://www.focus-news.net/news/2018/10/14/2578250/benyamin-netanyahu-hamas-gi-ochakva-mnogo-boleznen-otgovor-ot-izrael.html", "text": "Ако „ХАМАС“ не спре да осъществява насилие срещу Израел, еврейската държава ще спре действията му чрез принудителни действия, предупреди премиерът на страната Бенямин Нетаняху в неделя по време на среща на своя кабинет, пише  израелското издание The Jerusalem Post . \r\nДокато е коментирал увеличаването на насилието край граничната ограда с Ивицата Газа, Нетаняху е заявил, че „ХАМАС“, очевидно, не е разбрал посланието – ако не спре насилствените действия срещу нас, те ще бъдат спрени по друг начин, който ще бъде болезнен, много болезнен“. \r\nПо думите на министър-председателя, Израел „е много близо до друг начин на действие, който ще включва много тежки удари“. Нетаняху е предупредил палестинската организация, че ако там са умни „ще спрат палежите и безредиците – сега!“ \r\nПревод и редакция:", "date": "2018.10.14", "title": "Бенямин Нетаняху: „ХАМАС“ ги очаква много болезнен отговор от Израел"}
{"url": "http://www.focus-news.net/news/2018/10/14/2578253/veliko-tarnovo-s-blizo-30-se-e-uvelichil-tirazhat-na-izdavanite-v-oblastta-regionalni-vestnitsi-prez-2017-godina.html", "text": "С близо 30% се е увеличил годишният тираж на издаваните в област Велико Търново регионални вестници през 2017 година. Това сочат данни на Териториално статистическо бюро – Север, Отдел „Статистически изследвания – Велико Търново“ за предходната година. От институцията уточниха за  Радио „Фокус“ – Велико Търново , че миналата година в област Велико Търново са издадени шест броя регионални вестници с годишен тираж 1 919 хиляди. Относителният дял в общия годишен тираж на издадените регионални вестници за страната е 11.8%. В сравнение с 2016 година броят на издадените регионални вестници намалява с два, докато средният годишен тираж бележи ръст с 29.5%. По размер на тиража при този вид продължаващи издания област Велико Търново се нарежда на 2-ро място в страната след област Пловдив. \r\nНадежда КРЪСТЕВА", "date": "2018.10.14", "title": "Велико Търново: С близо 30% се е увеличил тиражът на издаваните в областта регионални вестници през 2017 година"}
{"url": "http://www.focus-news.net/news/2018/10/14/2578255/varna-ekoinspektori-proveryavat-signal-za-sabirachi-na-tryufeli-v-zashtitena-mestnost-kray-grada.html", "text": "Сигнал за влизане на събирачи на трюфели в защитена местност, предстои да бъде извършена от експерти на Регионалната инспекция по околната среда и водите (РИОСВ) във Варна. Това съобщиха за  Радио „Фокус“ – Варна  от РИОСВ. Става въпрос за Защитената местност „Голямо и Малко було“. Според хората, подали сигнала на „Зеления телефон“ информационната табела на защитената местност е счупена. Същевременно от разклона на магистралата за село Невша има струпани строителни отпадъци. Проверка по компетентност е разпоредено да бъде извършена и нерегламентирано сметище в гората на село Орешак в Община Аксаково. Боклуците се изхвърлят в близост до вододайна зона. \r\nДиана СТОЕВА", "date": "2018.10.14", "title": "Варна: Екоинспектори проверяват сигнал за събирачи на трюфели в защитена местност край града"}
{"url": "http://www.focus-news.net/news/2018/10/14/2578254/plovdiv-60-e-izbiratelnata-aktivnost-na-chastichnite-izbori-za-kmet-na-kmetstvo-stoletovo-kam-1700-chasa.html", "text": "60% е избирателната активност на частичните избори за кмет на кметство Столетово към 17.00 часа. Това каза за  Радио „Фокус“ – Пловдив  Ивелина Димовска от Общинската избирателна комисия в Карлово. 387 души вече са упражнили правото си на вот. „Изборният ден протича изключително нормално. До този час няма подадени жалби или сигнали за нарушения“, коментира Димовска. Гласоподавателите в карловското село Столетово са 644 души и гласуват в една избирателна секция, която се помещава в местното читалище. Гласуването ще продължи до 20.00 часа. Кандидатите за кметското място са трима. \r\nТони МИХАЙЛОВ", "date": "2018.10.14", "title": "Пловдив: 60% е избирателната активност на частичните избори за кмет на кметство Столетово към 17.00 часа"}
{"url": "http://www.focus-news.net/news/2018/10/14/2578258/vladislav-nikolov-sdruzhenie-az-vyarvam-i-uspyavam-kogato-horata-sabirat-kapachki-za-retsiklirane-s-blagotvoritelna-tsel-tryabva-da-gi-sahranyavat-v-torbi-a-ne-v-tubi.html", "text": "Желателно е пластмасовите капачки, които хората събират с цел рециклиране за благотворителност, да се съхраняват в найлонови торби или чували, а не в туби или шишета. Това улеснява предаването и обработката им по-нататък. Това коментира за  Радио „Фокус“ – Варна  Владислав Николов от Сдружение „Аз вярвам и успявам“, което за две години и половина успя да събере над 69 тона пластмасови капачки. По думите му в заводите за боклук капачките се събират в специални боксове, които са по около 400 килограма и изсипването им от торби и чували е много по-лесно. Според Владислав Николов капачки, които могат да се предават, са тези, които най-често срещаме в нашето ежедневие – от минерална вода, безалкохолни напитки, омекотители, прахове за пране, кислородна вода, спирт, някои алкохолни напитки, кремове за ръце, пасти за зъби и други. „Много хора ни питат защо не събираме и друг вид пластмаса, но ние искаме да припомним, че нашата кампания има за цел да дава пример. Всяка друга пластмаса хората могат да изхвърлят в жълтите контейнери за разделно събиране“, каза още Владислав Николов. \r\nДиана СТОЕВА", "date": "2018.10.14", "title": "Владислав Николов, Сдружение „Аз вярвам и успявам“: Когато хората събират капачки за рециклиране с благотворителна цел, трябва да ги съхраняват в торби, а не в туби"}
{"url": "http://www.focus-news.net/news/2018/10/14/2578256/pazardzhik-politseyski-patruli-sledyat-za-spazvane-ogranicheniyata-na-skorostta-v-rayona-na-zatvora-v-grada-i-na-glaven-pat-belovo-pazardzhik-plovdiv.html", "text": "Нормално натоварен е трафикът по главните пътища в областта. Това предаде репортер на  Радио „Фокус“ – Пазарджик . Полицейски патрули следят за спазване ограниченията на скоростта в района на Затвора в Пазарджик и на ханче \"Септември\" на главен път Белово - Пазарджик - Пловдив. По пътя Пазарджик - Пещера движението е интензивно, повече автомобили се движат в посока към планинските курорти в областта. \r\nВаня НИКОЛОВА", "date": "2018.10.14", "title": "Пазарджик: Полицейски патрули следят за спазване ограниченията на скоростта в района на Затвора в града и на главен път Белово - Пазарджик - Пловдив"}
{"url": "http://www.focus-news.net/news/2018/10/14/2578259/blagoevgrad-potushen-e-pozharat-v-rayona-na-ul-argir-mansiev.html", "text": "Потушен е пожарът, който горя в района на жилищна сграда в Благоевград, предаде репортер на  Радио „Фокус“ – Пирин . Огънят е възникнал в постройка, която се намира в междублоково пространство на улица „Аргир Мансиев“. Нанесени са материални щети. Няма пострадали хора. В гасенето на огъня са участвали два екипа на Районна служба „Пожарна безопасност и защита на населението“ – Благоевград. \r\nЛивия НИНОВА", "date": "2018.10.14", "title": "Благоевград: Потушен е пожарът в района на ул. „Аргир Мансиев“"}
{"url": "http://www.focus-news.net/news/2018/10/14/2578262/blagoevgrad-intenziven-e-trafikat-po-avtomagistrala-struma-i-glaven-pat-e-79-po-napravlenieto-sofiya-kulata.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно, предаде репортер на  Радио „Фокус“ – Пирин . Към момента няма данни за образуването на задръствания или големи колони от автомобили. Натоварен трафик се наблюдава и по второкласен път-19 Симитли – Гоце Делчев. През деня няма регистрирани тежки пътни инциденти в областта. Повишена опасност от падащи камъни има в Кресненското дефиле и  в района на Предел. Движението по третокласен път-198 в участъка от град Петрич до село Първомай от километър 74 до километър 77 трябва да се извършва с повишено внимание. Причината е изсичане и кастрене на дървета. Движението се регулира от сигналисти. Водачите е необходимо да преминават през участъка със съобразена скорост в свободната лента, съобразно създадената организация до 19 октомври. Без големи забавяния се извършва преминаването през граничните пунктове „Кулата“ и „Илинден“ на вход и изход. Спокойна е обстановката и на българо-македонската граница. \r\nЛивия НИНОВА", "date": "2018.10.14", "title": "Благоевград: Интензивен е трафикът по автомагистрала „Струма“ и главен път Е-79 по направлението София – Кулата"}
{"url": "http://www.focus-news.net/news/2018/10/14/2578261/d-r-angel-kunchev-klimatichnite-usloviya-ne-vliyayat-tolkova-sashtestveno-pri-gripnite-zabolyavaniya.html", "text": "Климатичните условия не влияят толкова съществено при грипните заболявания. Това каза в интервю за   Агенция „Фокус“  главният държавен здравен инспектор д-р Ангел Кунчев. Той обясни, че промяната във времето има пряко влияние върху нашите организми. „Това е така и при още по-резки колебания на температурата и влажността, а ние виждаме, че при по-рязка промяна на температурата, особено при застудяване, зачестяват респираторните заболявания“, каза д-р Кунчев. По думите му това обаче касае повече на респираторните заболявания, не толкова грипа. „Независимо какво ще е времето през януари, дали ще е с много големи студове със сняг или с по-високи температури, епидемията се развива и рано или късно тя ще дойде в България и ще засегне много хора“, коментира още специалистът. Според него при много ниски температури и под влияние на разсредоточаване на хората, те по-малко излизат, общуват, контактуват и съответно с по-малко хора се срещат. „За това не са и толкова интензивни епидемиите през лоши условия“, изтъкна той. „Най-доброто време за поставяне на противогрипна ваксина е периодът през октомври, ноември и декември. Има едно условие и то е да имаме три седмици или 20 дни от имунизацията до възникване на епидемията“, посочи той.   \r\nНа въпрос каква е обстановката в страната спрямо разпространението на нилска треска, той отговори, че при нас ситуацията е по-благоприятна от към броя на заболели, смъртни случаи и като тежест на треската. „Тази година бяха засегнати във висока степен Сърбия, Гърция, имаше отделни случаи и в Румъния“, обясни още д-р Кунчев. Според него заболяването е екзотично и плаши много хора, но е една от най-леко протичащите от този тип. „Голяма част от хората, които са го изкарали, всъщност не знаят, че са преминали през треската. Западнонилскта треска е опасна за възрастни хора с хронични заболявания. За това и всички смъртни случаи, които през годините са регистрирани в България са именно такива“, изтъкна държавният инспектор. \r\nДаяна ДЮЛГЕРОВА  Пълния текст на интервюто четете в „Мнение”", "date": "2018.10.14", "title": "Д-р Ангел Кунчев: Климатичните условия не влияят толкова съществено при грипните заболявания"}
{"url": "http://www.focus-news.net/news/2018/10/14/2578263/telma-makedoniya-v-ponedelnik-shte-e-parviyat-test-dali-pravitelstvoto-v-makedoniya-shte-sabere-kvalifitsirano-mnozinstvo-za-konstitutsionnite-promeni.html", "text": "Шансовете за осигуряване на квалифицирано мнозинство, което да приеме конституционните промени, нужни за ратификацията на договора за името между Македония и Гърция са малки. Високопоставен функционер от управляващото мнозинство е заявил пред  скопския телевизионен канал „Телма“ , че депутатите от опозицията са подложени на натиск и трудно някой от тях ще подкрепи правителството. Не е ясно и какво точно ще предприеме ВМРО-ДПМНЕ в течение на деня. Техните депутати не са участвали в координационните срещу при председателят на народното събрание Талат Джафери. \r\n„Телма“ отбелязва, че пред опозиционната партия има две възможности – да участва в дебата, който трябва да трае най-малко 10 дни, или да напусне сесията на парламента, чрез което да направят продължителността й най-много два дни. Коалицията, оглавявана от СДСМ, за пореден път отправи апел към депутатите от ВМРО-ДПМНЕ да подкрепят конституционните промени и да поемат отговорност за това историческо решение (затваряне на спора за името с Гърция и премахване на техническите пречки пред приемането на Скопие в ЕС и НАТО – бел. „Фокус“). \r\nОпозицията продължава да стои на позицията си, че властта няма квалифицирано мнозинство и че депутатите от ВМРО-ДПМНЕ са единни и няма да подкрепят конституционните промени. \r\nНай-голямата опозиционна партия, отбелязва „Телма“, вече се подготвя за предсрочни избори, а на заседанието на Изпълнителния комитет на фракцията е посочена датата 9 декември като възможна за тяхното провеждане. През следващите дни от ВМРО-ДПМНЕ ще започнат да определят и депутатските листи, в които, според информацията на скопската телевизия, няма да присъстват голяма част от досегашните депутати и функционери от настоящото ръководство.  \r\nПревод и редакция:", "date": "2018.10.14", "title": "„Телма“ (Македония): В понеделник ще е първият тест, дали правителството в Македония ще събере квалифицирано мнозинство за конституционните промени"}
{"url": "http://www.focus-news.net/news/2018/10/14/2578264/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 19 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 – през с. Леденик. Ограничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235 за Полски Сеновец път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.14", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/10/14/2578267/veliko-tarnovo-fotografiite-ot-izlozhbata-antarktida-pogled-ot-drugata-strana-na-sveta-shte-badat-izpolzvani-za-sazdavane-na-obrazovatelni-materiali.html", "text": "Фотографиите от изложбата „Антарктида. Поглед от другата страна на света“ ще бъдат използвани за създаване на образователни материали. Това каза за  Радио „Фокус“ – Велико Търново  авторът на експозицията Мирослав Цветанов. Той посочи, че с откриването на изложбата ще стартира един амбициозен образователен проект. Представените фотоси в последствие ще бъдат използвани за база за доразвиване на презентационни материали. Те ще бъдат предназначени за обучението на ученици от основния и средния курс на обучение. „Насочеността на цялото събитие е изключително образователна. Много хора ме питата дали фотографиите ще се продават. Не - те няма да се продават. Всичко ще се използва с цел изработване на образователни материали“, посочи Мирослав Цветанов. \r\nОчаква се на официалното откриване на изложбата, което ще е на 15 октомври от 17.30 часа в Изложбени зали „Рафаел Михайлов“ във Велико Търново, да присъстват и представители на Министерство на образованието и науката. \r\nМирослав Цветанов е участвал в 25-ата и 26-ата български експедиции на Антарктида. Той е родом от Велико Търново. По професия е инженер. На ледения континент е бил част от логистичния екип, осъществяващ техническата поддръжката на българската база. \r\nНадежда КРЪСТЕВА", "date": "2018.10.14", "title": "Велико Търново: Фотографиите от изложбата „Антарктида. Поглед от другата страна на света“ ще бъдат използвани за създаване на образователни материали"}
{"url": "http://www.focus-news.net/news/2018/10/14/2578266/pregled-na-mezhdunarodnite-novini-do-18-chasa-agentsiya-fokus.html", "text": "Шансовете за осигуряване на квалифицирано мнозинство, което да приеме конституционните промени, нужни за ратификацията на договора за името между Македония и Гърция са малки. Високопоставен функционер от управляващото мнозинство е заявил пред  скопския телевизионен канал „Телма“ , че депутатите от опозицията са подложени на натиск и трудно някой от тях ще подкрепи правителството. Не е ясно и какво точно ще предприеме ВМРО-ДПМНЕ в течение на деня. Техните депутати не са участвали в координационните срещу при председателят на народното събрание Талат Джафери. \r\n„Телма“ отбелязва, че пред опозиционната партия има две възможности – да участва в дебата, който трябва да трае най-малко 10 дни, или да напусне сесията на парламента, чрез което да направят продължителността й най-много два дни. Коалицията, оглавявана от СДСМ, за пореден път отправи апел към депутатите от ВМРО-ДПМНЕ да подкрепят конституционните промени и да поемат отговорност за това историческо решение (затваряне на спора за името с Гърция и премахване на техническите пречки пред приемането на Скопие в ЕС и НАТО – бел. „Фокус“). \r\nОпозицията продължава да стои на позицията си, че властта няма квалифицирано мнозинство и че депутатите от ВМРО-ДПМНЕ са единни и няма да подкрепят конституционните промени. \r\nНай-голямата опозиционна партия, отбелязва „Телма“, вече се подготвя за предсрочни избори, а на заседанието на Изпълнителния комитет на фракцията е посочена датата 9 декември като възможна за тяхното провеждане. През следващите дни от ВМРО-ДПМНЕ ще започнат да определят и депутатските листи, в които, според информацията на скопската телевизия, няма да присъстват голяма част от досегашните депутати и функционери от настоящото ръководство. \r\n***  Вицепремиерът на Косово Фатмир Лимай заяви, че през тази година ще бъде приет закон, с който ще бъде формирана армия на страната и уточни, че това може да се случи до края на ноември, съобщи косовската държавна телевизия РТК, предава  македонската държавна агенция МИА . \r\n„Има три неща, които очакваме – визова либерализация, формиране на армия и членство в Интерпол“, заяви Лимай. \r\nВ началото на октомври правителството на Косово внесе три законопроекта за гласуване в парламента, свързани със Силите за сигурност на Косово (ССК), от които единият се отнася за трансформацията на въоръжените сили на страната в армия. \r\nВицепремиерът очаква законът да бъде гласуван до края на ноември, което е било потвърдено и от страна на депутата от управляващата „Демократическа партия“ Мергим Луштаку, който постави 28 ноември, когато се чества Денят на албанското знаме, като краен срок. \r\n***  Ако „ХАМАС“ не спре да осъществява насилие срещу Израел, еврейската държава ще спре действията му чрез принудителни действия, предупреди премиерът на страната Бенямин Нетаняху в неделя по време на среща на своя кабинет, пише  израелското издание The Jerusalem Post . \r\nДокато е коментирал увеличаването на насилието край граничната ограда с Ивицата Газа, Нетаняху е заявил, че „ХАМАС“, очевидно, не е разбрал посланието – ако не спре насилствените действия срещу нас, те ще бъдат спрени по друг начин, който ще бъде болезнен, много болезнен“. \r\nПо думите на министър-председателя, Израел „е много близо до друг начин на действие, който ще включва много тежки удари“. Нетаняху е предупредил палестинската организация, че ако там са умни „ще спрат палежите и безредиците – сега!“ \r\n***  Президентът на САЩ Доналд Тръмп заяви в интервю, което ще бъде излъчено в неделя, че министърът на отбраната на страната Джеймс Матис „може да напусне“ и го нарече „нещо като демократ“, предава  AFP . \r\nВ интервюто за програма “60 минути“ на телевизия CBS, Тръмп бе попитан дали иска Матис да напусне. \r\n„Може да се получи така. Мисля, че той е един вид демократ, ако трябва да съм искрен“, заяви Тръмп, съгласно откъс от изказването, пуснат от CBS. Но генерал Матис е добър човек. Разбираме се много добре. Той може да напусне. Имам предвид, в един момент всеки напуска“, заяви американският президент. \r\nПо думите на Тръмп, той е обядвал с военния министър преди два дни и не са си говорили нищо за напускане. \r\n*** Вицепрезидентът на САЩ Майк Пенс изпрати писмо до македонския премиер Зоран Заев, в което изразява своята благодарност за показаното лидерство при постигането на договора за името с Гърция и констатира, че 90% от гласувалите на референдума са одобрили договора от Преспа, с което са потвърдили колко много е посветена Македония на европейското си бъдеще, предава  излъчващият на албански скопски телевизионен канал „Алсат – М“ . \r\n„САЩ споделят вашата отдаденост за по-голяма сигурност и стабилност в региона. Бъдете уверени в моята твърда подкрепа в този важен момента за вашата страна“, пише Пенс, който очаква по-близко приятелство между двете страни в бъдеще. \r\nВ посланието си вицепрезидентът на САЩ отбелязва, че е било чест за него да се срещне със Заев на 20 септември в Белия Дом във Вашингтон и че оценява високо възможността, която са имали да разговарят за прилагането на историческия договор от Преспа с Гърция. \r\n***  Лидерът на основната опозиционна партия в Албания – Демократическата, Лулзим Баша заяви, че ще поиска провеждане на референдум за връщане на смъртната присъда в страната, предава  скопското електронно издание „Либертас“ . \r\nБаша заяви, че големите присъди, които се дават за убийствата, не допринасят за намаляването им в страната. \r\nИзявлението на опозиционният лидер дойде, след като мъж от Мат уби трима членове на едно семейство. \r\n„Либертас“ припомня, че последната смъртна присъда в Албания е извършена през 1995 година, а когато държавата стана члена на Съвета на Европа през същата година получи задача да премахне смъртното наказание, което и се случи през 1999 година. \r\n***  Избирателната активност във вота за регионален парламент в най-голямата федерална германска провинция – Бавария, е по-висока в сравнение с гласуването от 2013 г., предава телевизионният канал  ZDF , като привежда снимки от избирателните секции, на които се виждат опашки от чакащи. \r\nСъгласно разпространената информация, до 12:00 часа местно време (13:00 българско време), в Мюнхен са гласували 41,1% от имащите право на глас, с три на сто повече, отколкото на последните избори през 2013 г.  \r\nВ Нюрнбег до обедните часове на деня са гласували 26,1%, докато преди пет години избирателната активност е била 21,2%.  \r\nПо-рано през деня бяха публикувани резултати от проучване на общественото мнение.  За втора поредна седмица рейтингът на управляващия в Берлин Съюз (ХДС/ХСС) се срива до рекордно ниско ниво. Ако изборите за Бундестаг се провеждаха тази седмица, то за политическия блок, воден от канцлера Ангела Меркел, щяха да гласуват едва 26 на сто от избирателите в Германия, т.е. с един процент по-малко, отколкото в предходната седмица. \r\nВтора политическа сила в страната са социалдемократите (ГСДП) и партията „Зелени“, които събират подкрепата на 17% от гражданите. За „Алтернатива за Германия“ готовност да гласуват 15% от имащите право на глас. „Левица“ се ползва с подкрепата на 11% от избирателите, а Свободната демократическа партия (СвДП) събира девет процента. \r\n*** Изследване, проведено от Автономния център за жени показа, че 92 на сто от момичетата в Сърбия от 18 до 30-годишна възраст са станали жертва на някаква форма на сексуален тормоз, отбелязва електронното издание на македонския вестник  „Независен“ , като се позовава на белградския  Blic .  \r\nВсяко трето момиче, според изследването, става обект на нежелани докосвания, докато шест от десет момичета получават ласкателни съобщения и обаждания.  \r\nПроучването „Младите и опита на сексуалния тормоз\" показва, че сексуалният тормоз е широко разпространен в Сърбия. Резултатите, получени след изследване, провеждано в продължение на месеци сред младите в страната са поразителни - 50 на сто мъжете признават, че изпращането на целувки и подсвиркването на улицата е сексуален тормоз.  \r\nПочти всички жени поне веднъж в живота си са били жертва на една или повече форми на сексуален тормоз - на улицата, на работа, в автобуса или в магазина, докато 14 на сто от анкетираните жени са имали опит с всички видове сексуален тормоз. \r\n***  Властите в Париж взеха решение тази зима да приютят бездомниците в кметствата, съобщава германският национален ежедневник  Die Frankfurter Allgemeine Sonntagzeitung . Там хората, лишени поради една или друга причина от покрив над главата си, ще може да получат подслон и храна в студените месеци от годината, обяви кметът на френската столица Ан Идалго. \r\nВ края на ноември в две зали на парижкото кметство ще бъдат пригодени за настаняването на до 100 бездомни жени. Няколко сгради на местната власт също ще отворят вратите си за бездомните. Подчертава се, че все още няма гарантиран подслон за около три хиляди души, които живеят по улиците на Париж. \r\n***  За втора поредна седмица рейтингът на управляващия в Берлин Съюз (ХДС/ХСС) се срива до рекордно ниско ниво. Проучване, проведено по поръчка на вестник  Bild ,  показва, че ако изборите за Бундестаг се провеждаха тази седмица, то за политическия блок, воден от канцлера Ангела Меркел, щяха да гласуват едва 26 на сто от избирателите в Германия, т.е. с един процент по-малко, отколкото в предходната седмица. \r\nВтора политическа сила в страната са социалдемократите (ГСДП) и партията „Зелени“, които събират подкрепата на 17% от гражданите. За „Алтернатива за Германия“ готовност да гласуват 15% от имащите право на глас. „Левица“ се ползва с подкрепата на 11% от избирателите, а Свободната демократическа партия (СвДП) събира девет процента.", "date": "2018.10.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/14/2578265/lovech-vazstanoveno-e-dvizhenieto-po-pat--401-lovech-sevlievo-po-most-nad-reka-osam-na-izhoda-ot-grad-lovech.html", "text": "Възстановено е движението по път III-401 Ловеч -Севлиево по мост над река Осъм на изхода от град Ловеч. Това съобщиха от пресцентъра на  Агенция „Пътна инфраструктура“ .", "date": "2018.10.14", "title": "Ловеч: Възстановено е движението по път III-401 Ловеч - Севлиево по мост над река Осъм на изхода от град Ловеч"}
{"url": "http://www.focus-news.net/news/2018/10/14/2578269/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход от товарни автомобили. Това съобщиха от пресцентъра на  Главна дирекция \"Гранична полиция\".  \r\nИнформацията за трафика е към 18. 00 часа.  \r\nНа всички останали гранични пунктове трафикът е нормален.", "date": "2018.10.14", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/10/14/2578270/veliko-tarnovo-za-vtori-pat-profesionalnata-gimnaziya-po-turizam-vav-veliko-tarnovo-e-na-kartata-na-evropeyskata-sedmitsa-za-profesionalni-umeniya.html", "text": "За втори път Професионалната гимназия по туризъм във Велико Търново е на картата на европейската седмица за професионални умения. Това каза за  Радио „Фокус“ – Велико Търново  инж. Славка Проданова, преподавател в учебното заведение. Тя ще се проведе в периода 9-16 ноември. Участват 24 държави с 360 събития,  България е представена от две организации, едната от които е великотърновската гимназия. \r\n„Много сме горди, за втора година участваме, за да покажем, че туризмът е предприемачество или предприемачество в туризма може да има. Миналата година правихме креативен лагер „Туризъм и предприемачество“. Учениците решаваха предприемачески казус, представяха здравословни рецепти. Тази година понеже сме в Европейската година на културното наследство, сме акцентирали изцяло върху България като обект на културното наследство“, разказа преподавателят. \r\nВ европейската инициатива всяка желаеща организация може да бъде включена със събития през седмицата на професионалните умения, като представи кандидатурата си. \r\nМария НЕДЕВА", "date": "2018.10.14", "title": "Велико Търново: За втори път Професионалната гимназия по туризъм във Велико Търново е на картата на европейската седмица за професионални умения"}
{"url": "http://www.focus-news.net/news/2018/10/14/2578260/silistra-353-dushi-sa-glasuvali-v-chastichnite-izbori-za-kmet-na-kmetstvo-suhodol-kam-1700-chasa.html", "text": "353 души са гласували в частичните избори за кмет на кметство Суходол към 17.00 часа. Това съобщи за  Радио „Фокус“- Шумен  Венцислав Маринов, председател на Общинска избирателна комисия- Главиница. Изборният ден преминава спокойно. Двама кандидати си оспорват кметския пост. Избирателите в населеното място са 638. \r\nИвелина ИВАНОВА", "date": "2018.10.14", "title": "Силистра: 353 души са гласували в частичните избори за кмет на кметство Суходол към 17.00 часа"}
{"url": "http://www.focus-news.net/news/2018/10/14/2578268/vratsa-negovo-visokopreosveshtenstvo-vrachanskiyat-mitropolit-grigoriy-oglavi-arhiereyska-sveta-liturgiya-na-petkovden-po-sluchay-160-godishninata-na-hram-sv-petka-v-selo-hayredin.html", "text": "Днес Православната Църква отбелязва паметта на преподобна Параскева Епиватска (Петка Търновска) - Петковден. По този повод Негово високопреосвещенство Врачанският митрополит Григорий  оглави архиерейска света Литургия в храм \"Св. Петка\" с. Хайредин, предаде репортер на  Агенция \"Фокус\" . На този ден се чества юбилей - 160 години на храма.  \r\nНикола ПEТКОВ", "date": "2018.10.14", "title": "Враца: Негово високопреосвещенство Врачанският митрополит Григорий оглави архиерейска света Литургия на Петковден по случай 160-годишнината на храм \"Св. Петка\" в село Хайредин"}
{"url": "http://www.focus-news.net/news/2018/10/14/2578272/api-utre-ot-1200-do-1500-chasa-se-ogranichava-dvizhenieto-po-avtomagistrala-hemus-mezhdu-74-ti-i-79-ti-km-poradi-stroitelstvoto-na-noviya-uchastak-kray-yablanitsa.html", "text": "Утре от 12 ч. до 15 ч. ще бъде ограничено движението по автомагистрала „Хемус“ край Ябланица, между 74-ти и 79-ти км. Това съобщиха от пресцентъра на  Агенция \"Пътна инфраструктура\" (АПИ) . Причината е  извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.10.14", "title": "АПИ: Утре от 12.00 до 15.00 часа се ограничава движението по автомагистрала \"Хемус\" между  74-ти и 79-ти км, поради строителството на новия участък край Ябланица"}
{"url": "http://www.focus-news.net/news/2018/10/14/2578273/aktsenti-v-sutreshniya-blok-dobro-utro-balgariya-na-radio-fokus-na-15-oktomvri.html", "text": "След гласуването на баварците за регионален парламент, какво ни подсказват резултатите от изборите и какви политически трепети изпраща Християнсоциалният съюз (ХСС) от Мюнхен към Берлин, за ситуацията в Германия на фона на Европа – тези и още въпроси ще коментираме с Георги Марков, народен представител от ГЕРБ и бивш конституционен съдия. \r\nПолитизирането на убийството на журналиста Виктория Маринова в Русе, доверието в институциите и настроенията сред обществото за връщане на смъртното наказание - по тези теми ще разговаряме с адвокат Антон Станков, министър на правосъдието в правителство на Симеон Сакскобургготски и бивш съдия. \r\nЗа актуалната политическа обстановка в страната и за намеренията на опозицията да внесе вот на недоверие срещу кабинета по тема „Здравеопазване“ ще научим повече от интервюто на Ливия Нинова от Радио „Фокус“ – Пирин с председателя на Парламентарната група на ГЕРБ и зам.-председател на партията Цветан Цветанов. \r\nКаква е визията за развитие на община Трън? Как Общината се грижи да задържи младите хора? Гост в ефира ще бъде инж. Евгения Такова, директор на дирекция „Устройство на територията общинска собственост и инвестиционна политика“ в Община Трън. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.14", "title": "Акценти в сутрешния блок „Добро утро, България“ на Радио „Фокус“ на 15 октомври"}
{"url": "http://www.focus-news.net/news/2018/10/14/2578251/burgas-155-dushi-sa-glasuvali-na-izborite-v-selo-orlintsi-kam-1700-chasa.html", "text": "155 души са гласували към 17.00 часа на изборите в село Орлинци, община Средец. Това каза за  Радио „Фокус“ – Бургас  Ирина Камбурова, председателят на Общинската избирателна комисия в Средец. Изборният ден протича нормално и спокойно без сигнали за нарушения и нередности. Нова информация за броя на гласувалите ще бъде дадена отново след 19.00 часа. \r\nМария КУРТЕВА", "date": "2018.10.14", "title": "Бургас: 155 души са гласували на изборите в село Орлинци към 17.00 часа"}
{"url": "http://www.focus-news.net/news/2018/10/14/2578274/afp-yordaniya-otkriva-otnovo-klyuchov-granichen-punkt-sas-siriya-v-ponedelnik.html", "text": "Основният граничен пункт между Йордания и Сирия ще бъде отворен отново в понеделник, три години след закриването му, съобщиха властите в Аман, предава  AFP . \r\nГКПП Джабер, известен като Насиб от сирийската страна, е ключова точка от близкоизточен търговски път, който бе затворен от Йордания през 2015 година, след като бе завладян от формирования на въоръжената опозиция. \r\nОтварянето на граничния пункт, което бе потвърдено и от Дамаск в неделя, се случва, след като сирийските правителствени сили си върнаха контрола над района през юли. \r\nПревод и редакция:", "date": "2018.10.14", "title": "AFP: Йордания открива отново ключов граничен пункт със Сирия в понеделник"}
{"url": "http://www.focus-news.net/news/2018/10/14/2578275/predstoyashti-sabitiya-v-stranata-za-15-oktomvri-agentsiya-fokus.html", "text": "***   \r\nОт 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. \r\n*** \r\nВ „София Хотел Балкан“ министърът на туризма Николина Ангелкова ще проведе работна среща, на която ще бъдат обобщени резултатите от изминалия летен сезон и ще бъде обсъдена подготовката за лято 2019 г. От 12.15 часа в зала „Роял“ министър Ангелкова ще даде брифинг.  \r\n*** \r\nОт 11.30 часа ще се състои церемония по официалното откриване на реновираната сграда на Областната администрация. Участие в церемонията ще вземат и Министрите на регионалното развитие и  благоустройството на Република България и  Република Македония,  Петя Аврамова и Сухейл Фазлиу, както и други представители от македонска и българска страна.   \r\n*** \r\nОт 09.00 часа в сградата на Изпълнителна агенция за насърчаване на малките и средните предприятия (ИАНМСП) ще се проведе пресконференция във връзка с началото на процедура по набиране на проектни предложения по BG16RFOP002-2.034„Ваучерна схема за предоставяне на услуги за емитиране на ценни книжа на малки и средни предприятия“. \r\n*** \r\nОт 10.00 до 12.00 часа в Дома на Европа ще се проведе публична дискусия на тема „Към изборите за ЕП 2019: Ще успеят ли европейските политически партии да адресират приоритетите на гражданите и техните идеи за Бъдещето на ЕС?”. Своето виждане по темaта ще споделят членовете на Европейския парламент Георги Пирински (ПЕС) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видео обръщения към участниците. \r\n*** \r\nОт 10.00 часа военнослужещи от ВВС ще поднесат венци и цветя пред Паметника на летеца на пл. „Народно събрание“ в знак на преклонение пред повдига на поколения военни авиатори, отдали живота си в защита на Родината. \r\n*** \r\nОт 10.30 часа в читалище „Природа и наука“, ул. „Цар Симеон“, ще бъде представен проект „Електронни очи-навигация за незрящи“.  \r\n*** \r\nОт 11.00 часа в Аула „Максима“  на УМБАЛ „Света Екатерина“  ще бъде официалното откриване на Европейската седмица на донорството. Кампанията ще протече под надслова „Частица от теб може да бъде за някого целият свят!”.   \r\n*** \r\n От 11.00 часа в Националния пресклуб на БТА ще се проведе пресконференция на тема „Какви имат да ни кажат младите глухи хора?“.  \r\n*** \r\nОт 16.00 часа в Бална зала на хотел „ИнтерКонтинентал“ в София ще се проведе дискусия на тема „Бъдещето на Кохезионната политика на Европейския съюз и възможностите за градско развитие на София“.  \r\n*** \r\nОт 16.00 часа във фоайето на Административната сграда в БАН ще бъде открита изложба „Приложение на лазерните технологии: от създаване на нови материали до опазване на паметниците на културата“.  \r\n*** \r\nОт 19.00 часа в театър „Азарян“ ще бъде представен танцовият проект „Закуска на тревата с един Фавн“.  \r\n*** \r\nОт 19.00 часа в литературен клуб „Перото“ ще се проведе среща с Давид Фоенкинос.  \r\n*** \r\nОт 20.00 часа в зала 1 на НДК ще се проведе Фестивал на комедията.  \r\n*** \r\nОт 10.00 часа в офиса на ГЕРБ в град Несебър, жк „Младост“, бл.30, вх.Б, партер народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър. \r\n*** \r\nОт 11.00 часа на пл. „Тройката“ ще бъде отбелязан Международният ден на белия бастун. \r\n*** \r\nОт 11.00 до 19.00 часа в офиса на ПП ГЕРБ, ул. „Климент Охридски“, народният представител Красен Кръстев ще има приемен ден.  \r\n*** \r\nВ 11.30 часа в зала Арт салон на Радио Варна съпредседателите на Демократична България – Христо Иванов (Да, България!) и Атанас Атанасов (ДСБ), и съпредседателят на ПП „Зелените“ Владислав Панев – ще дадат пресконференция, на която ще съобщят с правните мерки, които обединението ще предприеме за незабавното спиране на сделката на Община Варна с Георги Гергов, председател на общинската организация на БСП в Пловдив, за придобиване на 100% от акциите на „Централен универсален магазин Варна“ АД за 43 244 000 лв. В пресконференцията ще участват и лидерите на местните организации на ПП „Движение Да България“ и ПП „Демократи за силна България“.  \r\n*** \r\nВ 12.30 часа, в централата на СДС-Варна на бул. \"Княз Борис I\" 46. председателят на СДС Румен Христов ще даде пресконференция. Той пристига на визита във Варна по повод регионален форум на синята партия край морето. \r\n*** \r\nОт 10.30 часа в Актовата зала на Специалното училище за деца с нарушено зрение „Проф.д-р Иван Шишманов\" ще бъде презентирана авангардна камера, която може да промени живота на незрящите.  \r\n*** \r\nОт 14.00 до 16.00 часа в клуба на ПП ГЕРБ, ул. „Г. Бенковски” №1, народният представител Емилия Милкова ще има приемен ден.  \r\n***  \r\nОт 09.00 до 18.00 часа в ИЗ „Рафаел Михайлов“ продължава Двадесети юбилеен национален семинар на потребителите на софтуерен продукт E –lib.  \r\n***  \r\nОт 13.00 часа в салона на МОБАЛ „Д-р Стефан Черкезов“  ще се проведе  среща по повод Седмицата на донорството. Участие ще вземе футболната легенда Джони Велинов, който живее втори живот благодарение на успешна трансплантация на черен дроб.  \r\n***  \r\nВ Читалнята на РНБ „П. Р. Славейков“ се провежда Двадесети юбилеен национален семинар на потребителите на фирма „СофтЛиб“.  \r\n***  \r\nОт 17.30 часа в ИЗ „Рафаел Михайлов“ ще бъде открита „Антарктика - поглед от другата страна на света“ - изложба на художествена фотография, карти Тerra Australis Incognita, исторически материали, теренни образци.  \r\n***  \r\nОт 18.30 часа в Клуб 7 ще се проведе среща с писателя Христо Стоянов.  \r\n*** \r\nОт 13.00 часа в Регионалния пресклуб на БТА , Дигиталната национална коалиция и РУО-Видин ще дадат пресконференция на тема „Първи резултати от проекта „eStart@school\" за обучение на началните учители в Северозападна България“. \r\n*** \r\nОт 17.00 часа в Общинския исторически музей ще бъде открита изложба „106 години от Освобождението на Неврокоп и Пиринския край от турско робство“. В 18.00 часа, отново в музея, ще се състои концерт на маестро Огнян Вълев.  \r\n*** \r\nОт 16.30 часа в Регионална библиотека „Дора Габе“ ще бъде открита 8-ма изложба „Усещане за жена“ – живопис, рисувана с пръсти, на д-р Галя Бодичева.  \r\n*** \r\nОт 17.30 часа в дом-паметник „Йордан Йовков“ ще бъде представено списание „Антимовски хан“ – 2/3 2018.  \r\n*** \r\nОт 10.00 часа в залата на Възрожденското училище ще се проведе заседание на кметовете и кметските наместници.  \r\n*** \r\nОт 10.00 до 13.00 часа в офиса на ГЕРБ, бул. „Трети март“ №39, народният представител Ирена Димова ще има приемен ден.  \r\n*** \r\nОт 10.00 часа в Регионалния пресклуб на БТА, Фондация „Съвременна плевенска медия“ ще даде пресконференция за проекта „Историята на Плевен оживява“.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия заместник-кмет на Община Куклен Костадин Павлов. Срещу него са повдигнати 5 обвинения.  \r\n*** \r\nВ 14.30 часа в зала 2 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д. \r\n*** \r\nВ 18.00 часа в Изкуствотеката на НБ „Иван Вазов“ ще бъде открита изложбата „Сезони“ на Жоро Комсалов. \r\n*** \r\nНегово Светейшество Българският патриарх и Софийски митрополит Неофит ще отбележи своя 73-ти рожден ден. По този повод Светейшият патриарх ще посети Троянската света обител, където ще бъде отслужена света божествена литургия и благодарствен молебен за здравето и дългоденствието на първосветителя на родната ни църква. \r\n*** \r\nВ 10.00 часа в училище „Никола Икономов“ ще бъде даден стартът на традиционните срещи на полицията с първокласниците. \r\n*** \r\nОт 18.00 часа в НЧ „Орфееви гори-1870“, квартал Райково ще бъде открито XV-то издание на изложба-базар „Родопски занаяти“.  \r\n*** \r\nОт 18.30 часа в Родопски драматичен театър „Николай Хайтов“, Зала 1 ще се проведе концерт-представяне на новия албум на Веселин Маринов „Представи си…“. \r\n*** \r\nОт 09.00 до 11.00 часа  в офиса на ПП ГЕРБ, бул.. „Митрополит Методий Крусев“ 5, народният представител Емил Христов ще има приемен ден.  \r\n*** \r\nОт 19.00 часа в Драматичния театър ще се играе постановката „Полет над кукувиче гнездо“. \r\n***   \r\nОт 14.00 часа в зала 203 на общината ще се проведе Консултативен съвет.  \r\n***   \r\nОт 14.00 часа в залата на Шуменската търговско промишлена палата ще има заключителна пресконференция по повод приключването на проект.", "date": "2018.10.14", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2018/10/14/2578276/yeni-safak-turskata-armiya-e-zavarshila-prigotovleniyata-si-za-operatsiya-na-iztok-ot-efrat.html", "text": "След успешните операции в Сирия - „Щита на Ефрат“ и „Маслинова Клонка“, Турските въоръжени сили (ТВС) са завършили всички приготовления за възможна операция на изток от река Ефрат, в хода на която да бъде прочистен този регион от групировката „Работническа партия на Кюрдистан“ (ПКК), пише  електронното издание на турския консервативен ежедневник Yeni Safak . \r\nТВС  ще проведе мащабна операция, с което ще увеличи мястото за маневри на Турция в региона, отбелязва изданието. Вече е установено, че операцията ще започне от територията на „Щита на Ефрат“ и първата й фаза ще цели ликвидиране на враговете в района между центъра на Манбидж и брега на Ефрат. След това, на базата на положението на бойното поле, ще бъде изработена стратегия за района на изток от великата река, пише вестникът. \r\nЩо се отнася до Манбидж, продължава „Йени Шафак“, Турция ще продължи съвместните действия със САЩ в контекста на съгласуваната между двете страни „пътната карта“, която се очаква да бъде завършена в рамките на 90 дни. \r\nСпоразумението между Анкара и Вашингтон беше подписано през юни т.г. и предвижда изтегляне на сирийските кюрдски „Отряди за народна самоотбрана“ (ОНС/YPG), дъщерна организация на ПКК, от града, чрез което да бъде стабилизиран района, намиращ се в североизточната част на провинция Алепо. \r\nКакто отбелязаха от ТВС в неделя, турски и американски войници продължават съвместните учения за общите патрули в Манбидж. \r\nПрез първата фаза трябва да бъдат изпратени военнослужещи, които да потвърдят, че района е чист и да го обезопасят допълнително с патрулите. \r\nВ изказване по въпроса турският президент Реджеп Таийп Ердоган подчерта решимостта на Анкара и заяви, че „терористите извън нашите граници също не могат да спят спокойно, защото ние можем да се появим неочаквано за една нощ“ на изток от Ефрат. „Йени Шафак“ припомня, че турският лидер е използвал тази фраза и преди операциите „Щита на Ефрат“ и „Маслинова клонка“. \r\nПревод и редакция:", "date": "2018.10.14", "title": "Yeni Safak: Турската армия е завършила приготовленията си за операция на изток от Ефрат"}
{"url": "http://www.focus-news.net/news/2018/10/14/2578271/dots-petya-bankova-etnolog-petkovden-slaga-kray-na-aktivnite-selskostopanski-deynosti.html", "text": "Петковден слага край на активните селскостопански дейности.Това каза доц. Петя Банкова, етнолог в Института за етнология и фолклористика с Етнографски музей при БАН, в интервю за  Агенция „Фокус“  за Петковден. Тя допълни, че овчарите разлъчват стадата и  неслучайно заради това се правят общоселските курбани и събори, на които хората специално се отблагодаряват на пастирите, които са се грижили за техните стада, защото оттук нататък настъпва зимният период и стадата ще си бъдат по кошарите. „В този период се връщат гурбетчиите със своите дарове, радост и нови познания от откритите светове. Започват сглядните хора, на които се хващат само момите. Те са наблюдавани от онези, които ще избират  жена или снаха. След Петковден започва онова изпращане и посрещане на годежари, онова харесване, сватбите и няма да се учудим защо после щъркелите ще носят своите безценни товари“, коментира още етнологът.  \r\nПо думите й света Петка наказва онези, които работят в навечерието на нейния празник.  „Колкото и странно да се случва на съвременния човек уикенда се отваря не от новото модерно време, а от света Петка. Тя повелява едно спиране на домашните дейности като тъкане, пране, шиене, предане, за да може домакинята да бъде спокойна, щастлива, свободна да се отдаде на онзи тип празнуване, характерен за събота и неделя. По нашите земи представителите на различни религиозни общности в крайна сметка празнуват в петъчния, съботния и неделния ден. Този момент на празнуване се отваря от света Петка,  която е покровителката на петъчния ден.“, каза още етнологът.  \r\nПо думите й в този ден трапезата е богата. „На трапезата се слага всичко, което земята е родила.  Есента  е сезонът, богат на плодовете, зеленчуците. Казах вече, че задължително се прави местен курбан. Характерен за миналото е бил овчият курбан. Имаме богат местен курбан, който се раздава на всички,  богата трапеза с всички плодове и зеленчуци, характерни за есента. На трапезата се слагат и чудните, прекрасни, обредни хлябове, баниците с праз, тиквата, кестените. Въобще всичко онова, което човек не може да опита друг път, а само през есента“, посочи доц. Банкова.  \r\nПо думите й Петковден има своето проявление както в селската традиционна народна култура, така и в градската празничност.   \r\nДеница КИТАНОВА Пълния текст на интервюто четете по-късно в „Мнение”", "date": "2018.10.14", "title": "Доц. Петя Банкова, етнолог: Петковден слага край на активните селскостопански дейности"}
{"url": "http://www.focus-news.net/news/2018/10/14/2578277/veliko-tarnovo-14-godishniyat-ventsislav-kolev-izdade-parvata-si-kniga-sas-sadeystvieto-na-velikotarnovskata-biblioteka.html", "text": "14-годишният Венцислав Колев издаде първата си книга със съдействието на РНБ „П. Р. Славейков“ във Велико Търново. Печатното издание носи заглавието „Историите на Венци. Един различен свят“ и представлява сборник с разкази, стихотворения и гатанки. Това съобщи за  Радио „Фокус“ – Велико Търново  авторът. Той обясни, че основни негови герои са животните, растенията и природата. Част от „Историите на Венци. Един различен свят“ е и фантастичният роман за планетата Фу, в който основни действащи лица са измислени от автора същества. В книгата е включен и сборникът с разкази „Как живеем в града“, с който миналата година Венцислав Колев печели награда от конкурса „Искри“ на Българското национално радио. „Много обичам да чета. В началото много харесвах книгите и ги преписвах и прерисувах, но в последствие започнах да си ги създавам самичък“, сподели Венцислав Колев. Илюстрациите към изданието също са дело на 14-годишното момче, което е наследник на Серафим Северняк. Българският писател и публицист е първи братовчед на неговия дядо.  Книгата се издава по проект на РНБ „П. Р. Славейков“. Предстои официалното й представяне пред великотърновската общественост през идната седмица. \r\nНадежда КРЪСТЕВА", "date": "2018.10.14", "title": "Велико Търново: 14-годишният Венцислав Колев издаде първата си книга със съдействието на великотърновската библиотека"}
{"url": "http://www.focus-news.net/news/2018/10/14/2578278/nad-tri-chasa-i-polovina-se-osashtestvyava-preminavaneto-prez-gkpp-kapakule-za-avtobusi-i-avtomobili-na-vhod-kam-balgariya.html", "text": "Над три часа и половина се осъществява преминаването през ГКПП “Капъкуле” за автобуси и автомобили на вход към България, предаде репортер на  Агенция “Фокус” . Над 10 км е колоната от товарни автомобили. На граничния пункт работи само едно гише, вследствие на което се е образувало голямо задръстване в посока ГКПП “Капитан Андреево”.", "date": "2018.10.14", "title": "Над три часа и половина се осъществява преминаването през ГКПП “Капъкуле” за автобуси и автомобили на вход към България"}
{"url": "http://www.focus-news.net/news/2018/10/14/2578280/blagoevgrad-blizo-10-kilometrova-kolona-se-e-obrazuvala-na-pat-e-79-ot-montsa-do-blagoevgrad.html", "text": "Близо 10-километрова колона се е образувала на път Е-79 от Монца до Благоевград, в посока Благоевград, предаде репортер на  Агенция „Фокус“.", "date": "2018.10.14", "title": "Благоевград: Близо 10-километрова колона се е образувала на път Е-79 от Монца до Благоевград"}
{"url": "http://www.focus-news.net/news/2018/10/14/2578248/reuters-otnovo-na-svoboda-pusnaha-sergey-navalni-ot-zatvora.html", "text": "Руският либерал Сергей Навални отново е на свобода, съобщава  Reuters . \r\nТой бе освободен след 20 дни зад решетките за организацията на нелегално събиране миналия месец. Преди това той бе пуснат от ареста на 24 септември, когато завърши предишният му 30-дневен престой в затвора за планиране на забранена демонстрация през януари. \r\nПревод и редакция:", "date": "2018.10.14", "title": "Reuters: Отново на свобода! Пуснаха Сергей Навални от затвора"}
{"url": "http://www.focus-news.net/news/2018/10/14/2578281/haskovo-okolo-6-km-e-kolonata-ot-tezhkotovarni-avtomobili-na-gkpp-kapitan-andreevo-na-izhod-ot-stranata.html", "text": "Около 6 км е колоната от тежкотоварни автомобили на ГКПП “Капитан Андреево” на изход от страната, предаде репортер на  Агенция “Фокус .", "date": "2018.10.14", "title": "Хасково: Около 6 км е колоната от тежкотоварни автомобили на ГКПП “Капитан Андреево” на изход от страната"}
{"url": "http://www.focus-news.net/news/2018/10/14/2578282/nimh-utre-shte-preobladava-slanchevo-vreme-maksimalnite-temperaturi-shte-badat-predimno-mezhdu-19-i-24.html", "text": "Утре ще преобладава слънчево време. Преди обяд на места в низините ще има намалена видимост. Временни увеличения на облачността ще има над южните райони, но само на изолирани места ще превали слаб дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ)  при Българската академия на науките (БАН). \r\nНад Черноморието ще преобладава слънчево време с по-значителни увеличения на облачността над южното крайбрежие, но само на изолирани места ще превали слаб дъжд. Ще духа до умерен североизточен вятър. Максимални температури на въздуха: 19°-21°. Температурата на морската вода е 19°-20°. Вълнението на морето ще бъде 3-4 бала. \r\nНад планините ще преобладава слънчево време. По-значителни увеличения на облачността ще има над Рило-Родопската област, но само на отделни места там ще превали слаб дъжд. Ще духа предимно умерен вятър от изток-североизток. Максимална температура на височина 1200 метра около 15°, на 2000 метра – около 8°. \r\nВъв вторник времето ще се задържи без съществена промяна - предимно слънчево, преди обяд в Източна България и на отделни места в низините и котловините - мъгливо или с ниска облачност. В сряда от изток облачността ще се увеличава, по-късно след обяд на места в Южна България ще превали. Вятърът ще остане от изток-североизток. В четвъртък ще преобладава облачно време, на места с превалявания, предимно слаби. Дневните температури ще са с 2-3 градуса по-ниски, а минималните - по-високи.", "date": "2018.10.14", "title": "НИМХ: Утре ще преобладава слънчево време, максималните температури ще бъдат предимно между 19° и 24°"}
{"url": "http://www.focus-news.net/news/2018/10/14/2578283/sofiya-ogromno-zadrastvane-se-e-obrazuvalo-na-avtomagistrala-hemus-vednaga-sled-razklona-za-botevgrad-v-posoka-stolitsata.html", "text": "Огромно задръстване се е образувало на автомагистрала „Хемус“ веднага след разклона за Ботевград в посока София. Това съобщи слушател на  Радио „Фокус“ . По думите му автомобилите изобщо не се движат. Все още причината за образувалата се колона от автомобили не е ясна.", "date": "2018.10.14", "title": "София: Огромно задръстване се е образувало на автомагистрала „Хемус“ веднага след разклона за Ботевград в посока столицата"}
{"url": "http://www.focus-news.net/news/2018/10/14/2578257/vitsepremierat-na-kosovo-fatmir-limay-prishtina-shte-ima-armiya-do-kraya-na-noemvri.html", "text": "Вицепремиерът на Косово Фатмир Лимай заяви, че през тази година ще бъде приет закон, с който ще бъде формирана армия на страната и уточни, че това може да се случи до края на ноември, съобщи косовската държавна телевизия РТК, предава  македонската държавна агенция МИА . \r\n„Има три неща, които очакваме – визова либерализация, формиране на армия и членство в Интерпол“, заяви Лимай. \r\nВ началото на октомври правителството на Косово внесе три законопроекта за гласуване в парламента, свързани със Силите за сигурност на Косово (ССК), от които единият се отнася за трансформацията на въоръжените сили на страната в армия. \r\nВицепремиерът очаква законът да бъде гласуван до края на ноември, което е било потвърдено и от страна на депутата от управляващата „Демократическа партия“ Мергим Луштаку, който постави 28 ноември, когато се чества Денят на албанското знаме, като краен срок. \r\nПревод и редакция:", "date": "2018.10.14", "title": "Вицепремиерът на Косово Фатмир Лимай: Прищина ще има армия до края на ноември"}
{"url": "http://www.focus-news.net/news/2018/10/14/2578285/blagoevgrad-na-teritoriyata-na-natsionalen-park-pirin-v-obshtina-bansko-shte-se-provede-pozharo-taktichesko-uchenie.html", "text": "На територията на Национален парк „Пирин“ в община Банско ще се проведе пожаро-тактическо учение. Това съобщиха за  Радио „Фокус“- Пирин  от пресцентъра на Национален парк „Пирин“. Учението ще се проведе на 18 ноември на територията на Национален парк „Пирин“ в община Банско. То ще се състои със сили и средства на всички структурни звена на РДПБЗН – Благоевград и другите съставни части на  ЕСС от област Благоевград – Национален парк „Пирин“, доброволци от доброволното формирование към община Банско, РУ Банско при ОДМВР – Благоеврад и ФСМП – Банско, на тема „Ограничаване и ликвидиране на последствията от възникнал горски пожар на територията на oбщина Банско, област Благоевград”. „Основна цел на учението ще бъде да се провери степента на подготовка на участниците по утвърждаване на знанията и придобиване на нови такива по организиране и ръководство на силите и средствата, проверка на възможностите на противопожарната техника, както и подобряване на взаимодействието с частите на Единната спасителна система и щаба за изпълнение на плана на РДПБЗН – Благоевград за действие при извънредни ситуации“, съобщиха от пресцентъра на Национален парк „Пирин“. Ще бъде направена проверка на работата на щаба за спазване на изготвени от работна група при РДПБЗН – Благоевград „Правила за организация и ред за работа на оперативния щаб при ликвидирането на горски пожари“. \r\nЛора КАЛЧЕВА", "date": "2018.10.14", "title": "Благоевград: На територията на Национален парк „Пирин“ в община Банско ще се проведе пожаро-тактическо учение"}
{"url": "http://www.focus-news.net/news/2018/10/14/2578287/haskovo-intenziven-e-trafikat-na-gkpp-kapitan-andreevo-na-vlizane-v-balgariya.html", "text": "Интензивен е трафикът на ГКПП “Капитан Андреево” на влизане в България, предаде репортер на  Агенция “Фокус”.  Преминаването през пункта се осъществява през интервал от 10 до 20 минути. Към този час се осъществява и смяната на работещите на пункта, което ще забави преминаването с около час.", "date": "2018.10.14", "title": "Хасково: Интензивен е трафикът на ГКПП “Капитан Андреево” на влизане в България"}
{"url": "http://www.focus-news.net/news/2018/10/14/2578284/afp-hss-s-tezhka-zaguba-na-pozitsii-na-izborite-v-bavariya-sochat-ekzit-polovete.html", "text": "Християнсоциалният съюз (ХСС) регистрира най-слабият си резултат в историята на регионалните избори в Бавария, получавайки подкрепата на само 35,5% от гласоподавателите, предава  AFP . \r\nСестринската партия на ХДС (Християндемократическият съюз) на Ангела Меркел, съгласно данните от екзит половете, губи абсолютното си мнозинство в богатата германска провинция, която управлява почти самостоятелно от 60-те години, отбелязва „Франс прес“. \r\nПревод и редакция:", "date": "2018.10.14", "title": "AFP: ХСС с тежка загуба на позиции на изборите в Бавария, сочат екзит половете"}
{"url": "http://www.focus-news.net/news/2018/10/14/2578290/veliko-tarnovo-otnosheniyata-mezhdu-roditelite-uchenitsite-i-uchilishteto-shte-razviva-nov-proekt-na-su-nikolay-katranov-v-svishtov.html", "text": "Отношенията между родителите, учениците и училището ще развива нов проект на Средно училище „Николай Катранов“ в Свищов, съобщават за  Радио „Фокус“ – Велико Търново  от учебното заведение. От там уточняват, че школото спечели финансиране за нов проект по Националната програма на Министерство на образованието и науката „Заедно за всяко дете – 2018 г.“, Модул „Добри практики за взаимодействие на образователните институции с родителите“. Целта на дейностите е да стимулират родителите, ползвайки своя житейски и професионален опит, да се включат като наставници и обучители на своите деца и техните съученици за мотивиране към учене и подкрепа в израстването им и изграждането на самооценка. \r\nЦелевата група на проекта са учениците от 1 до 7 клас и техните родители или настойници. „Основната идея е, че ангажираността и участието на родителите като съмишленик, партньор в училищните дейности, ще мотивира и учениците към активност, ще покаже родителя в ролята му на въздействащ модел за поведение и професионално израстване, който обогатява детското познание за света и се усвоява през преживяването и практическия опит“, разказват още от училището. \r\nПредвидени са поредица от интересни съвместни инициативи с участието на ученици, учители и родители – като тренинги, обучения, пътувания из страната и Румъния. \r\nВ резултат на предвидените проектни дейности участниците ще повишат своите социални и граждански компетентности, умения за живот, компетентности по роден и чужд език, дигитални компетентности и познания по изкуства, както и терапевтичното им въздействие. \r\nПартньори на училището в изпълнението на проекта ще са Община Свищов, местни неправителствени и бизнес организации, Общественият съвет и Училищното настоятелство при СУ „Николай Катранов“, училища в град Зимнич, Румъния. \r\nЛуиза ТРАНЧЕВА", "date": "2018.10.14", "title": "Велико Търново: Отношенията между родителите, учениците и училището ще развива нов проект на СУ „Николай Катранов“ в Свищов"}
{"url": "http://www.focus-news.net/news/2018/10/14/2578279/sitel-makedoniya-gratskite-medii-ochakvat-filmova-drama-v-skopie-kakto-i-vsichko-da-e-yasno-vav-vtornik.html", "text": "Гърците очакват филмова драма през следващите дни в македонския парламент. В бомбастични заглавия от типа „промяна на Конституцията или предсрочни избори“, гръцките медии заключват, че ситуацията е сложна и объркваща и че никой не знае дали македонският премиер Зоран Заев е успял да осигури квалифицирано мнозинство за конституционните промени. Те коментират още, че през следващите два дни ще се състои първото ключово гласуване в парламента, след което много неща ще се изяснят, предава  скопският телевизионен канал „Сител“ . \r\nНо, коментира медията, ситуацията не е ясна и в Атина. „Прототема“ пише, че в понеделник трябва да се проведе среща между премиера и военния министър на Гърция Алексис Ципрас и Панос Каменос, който е и председател на младшия коалиционен партньор „Независимите гърци“ (АНЕЛ). Това ще е първият им разговор очи в очи след връщането на Каменос от Вашингтон, където той обяви фамозния си план „Б“, който трябва да замени договора за името. \r\nНа състоялото се в събота заседание на Централния комитет на „Коалицията на радикалната левица“ (СИРИЗА), изказването на военния министър бе подложено на остри критики, отбелязва „Сител“. Ципрас е отбелязал, че договора от Преспа няма алтернатива и че правителството ще продължи по този курс, а, ако трябва, дори и без коалиционния си партньор АНЕЛ. На срещата е засегнат и въпросът за сътрудничеството с АНЕЛ на следващите парламентарни избори, ако от партията на гласуват в полза на споразумението за името.  \r\nКакто отбелязва скопският ТВ канал, в момента гръцките медии очакват отговорът на Каменос, който е анонсирал, че ще даде обяснения в понеделник, когато има интервю пред гръцката държавна телевизия ЕРТ. \r\nПревод и редакция:", "date": "2018.10.14", "title": "„Сител“ (Македония): Гръцките медии очакват филмова драма в Скопие, както и всичко да е ясно във вторник"}
{"url": "http://www.focus-news.net/news/2018/10/14/2578291/d-r-petya-kupenova-nachalnik-otdelenie-po-hemodializa-kam-momenta-patsientite-koito-provezhdat-dializno-lechenie-sa-120.html", "text": "Към момента пациентите, които провеждат диализно лечение са 120. Това каза за  Радио „Фокус“ – Бургас  д-р  Петя Купенова, нефролог. \"Разполагаме с 29 поста за диализа и 34 апарата, от тези 34 апарата само 4 са с отработени часове около 6000, а по стандарт часовете, които един апарат по хемодиализа може да отработи са 30 000, всички останали апарати са с отработени часове над 30 000″, добави д-р Купенова. По думите й това крие рискове за пациентите. Апаратът е направен така, че преди да бъде включен, той трябва да мине тест и след като мине теста означава, че е безопасен. \r\n„При една стара техника, се налага спиране и прекъсване на диализата, което влошава качеството на диализата на пациента“, допълни още д-р Петя Купенова. \r\nМария КУРТЕВА", "date": "2018.10.14", "title": "Д-р Петя Купенова, началник отделение по хемодиализа: Към момента пациентите, които провеждат диализно лечение са 120"}
{"url": "http://www.focus-news.net/news/2018/10/14/2578292/sofiya-zadrastvane-v-dve-koloni-se-e-obrazuvalo-na-vlizane-v-stolitsata-v-otsechkata-mezhdu-dragichevo-i-vladaya.html", "text": "Задръстване в две колони се е образувало на влизане в София в отсечката между Драгичево и Владая, предаде репортер на  Агенция \"Фокус\".", "date": "2018.10.14", "title": "София: Задръстване в две колони се е образувало на влизане в столицата в отсечката между Драгичево и Владая"}
{"url": "http://www.focus-news.net/news/2018/10/14/2578294/sofiya-politseyski-patrul-s-registratsionen-nomer-4500-snabden-s-radar-e-razpolozhen-na-vhoda-na-stolitsata-pri-kv-knyazhevo-v-posoka-pernik.html", "text": "Полицейски патрул, с регистрационен номер 4500, снабден с радар, е разположен на входа на столицата при кв. \"Княжево\", в посока Перник, предаде репортер на  Агенция \"Фокус\".", "date": "2018.10.14", "title": "София: Полицейски патрул, с регистрационен номер 4500, снабден с радар, е разположен на входа на столицата при кв. \"Княжево\", в посока Перник"}
{"url": "http://www.focus-news.net/news/2018/10/14/2578293/predstoyashti-mezhdunarodni-sabitiya-za-15-oktomvri-agentsiya-fokus.html", "text": "*** В македонския парламент започва сесията, на която ще се обсъждат конституционните промени, произтичащи от договора за името с Гърция, на която ще се разбере дали правителството ще събере квалифицирано мнозинство \r\n*** Среща между гръцкия премиер Алексис Ципрас и военния министър и младши коалиционен партньор Панос Каменос, след като последният излезе с план „Б“, който да направи договора с Македония за името излишен \r\n*** \r\nЦетине. Сръбският патриарх Ириней пристига на посещение в Черна гора \r\n*** Изтича крайният срок за установяването на „демилитаризирана зона“ в провинция Идлиб, договорена от Русия и Турция \r\n*** Страните-членки на ЕС ще представят проектобюджетите си на Европейската комисия \r\n*** Китайският премиер Ли Къцян пристига на посещение в Нидерландия, където ще се срещне с колегата си Марк Рюте, както и крал Вилем-Александър \r\n*** Канцлерът на Австрия Себастиян Курц ще се срещне с нидерландския си колега Марк Рюте \r\n*** Президентът на Южна Корея Мун Дже-ин пристига във Франция за среща с колегата си Еманюел Макрон \r\n*** Изказване на германския канцлер Ангела Меркел относно предизвикателствата, които стоят пред немската икономика \r\n***", "date": "2018.10.14", "title": "Предстоящи международни събития за 15 октомври ( Агенция „Фокус“ )"}
{"url": "http://www.focus-news.net/news/2018/10/14/2578289/republika-makedoniya-zaev-e-v-panika-10-ot-negovite-deputati-nyama-da-glasuvat-konstitutsionnite-promeni.html", "text": "На заседанието на македонския парламент в понеделник, когато започва обсъждането на конституционните промени, произтичащи от договора за името с Гърция, премиерът Зоран Заев не само, че няма да има 81 народни представители за квалифицирано мнозинство, но, както пише опозиционното  скопско електронно издание „Република“ , няма да събере и 61 гласа, които да подкрепят измененията в Основния закон. \r\nСпоред информацията на изданието, което се позовава на неназовани правителствени източници, СДСМ (Социалдемократически съюз на Македония), и по-специално Заев, са изнервени от възможността в понеделник, когато е гласуването за започване на процеса за промяна на Конституцията, да не гласуват 10 депутати от прокламираното парламентарно мнозинство, съобщи Магазин.мк. \r\nИменно до Заев, индиректно, а все по-често и директно, са се обръщали народни представители от СДСМ, както и от албанските опозиционни партии, които са намекнали, че не желаят да се превръщат в жертвен агнец на гласуването за нещо, което вече е известно, че е осъдено на провал, пише скопското издание. \r\nСпоред твърденията на Заев, той има подкрепата на 71 депутати, но народният представител от управляващата СДСМ Ферид Мухич ясно е заявил, че след прочитането на текстовете за промяна на конституцията е останал на позицията, че няма да гласува на пленарното заседание, насрочено за понеделник. \r\nПремиерът не е успял да убеди и двамата депутати на ДОМ (Демократическо обновление на Македония – изповядва „зелената“ идея) Поповска и Морачанин, които не са гласували и за Закона за употреба на езиците, пише „Република“. Поповска в събота е бойкотирала и работата на парламентарната комисия за конституционни въпроси, в която участва като представител на управляващото мнозинство. \r\nОсвен това, продължава изданието, народни представители от СДСМ, особено от Избирателни единици 4 и 5, ясно са дали на Заев да разбере, че по един или друг начин няма да могат открито да гласуват за конституционните промени, след като не е постигнато споразумение за подкрепа от ВМРО-ДПМНЕ. Те смятат, че ако го направят, ще бъдат осъдени от своя електорат, с което ще сложат край на политическата и партийната си кариера. \r\nСъщата позиция са изказали и част от независимите депутати от т.нар граждански сектор, които са заявили, че може да отсъстват от заседанието на парламента, посочва още „Република“. \r\nНай-гласовити, според информацията на „Република“, са били от Алианса на албанците, ДПА (Демократическата партия на албанците), както и тетовското крило на БЕСА (оглавявано от Билал Касами), които ясно са казали на Заев, че няма да подкрепят конституционните промени, тъй като СДСМ не взима предвид техните искания, които пък албанските партии са обещали на своя електорат. Те са пояснили, че ще гласуват „въздържал се“ и ще искат след изборите албанските партии първо да се поставят исканията от Тиранската платформа, а след приемането им да се даде съгласие за ново парламентарно мнозинство, обяснява изданието. \r\nПревод и редакция:", "date": "2018.10.14", "title": "„Република“ (Македония): Заев е в паника, 10 от неговите депутати няма да гласуват конституционните промени"}
{"url": "http://www.focus-news.net/news/2018/10/14/2578296/sofiya-politseyski-patrul-sas-sofiyska-registratsiya-1553-snabden-s-radar-e-razpolozhen-na-krastovishteto-na-okolovrastniya-pat-i-bul-tsar-boris-iii-v-posoka-tsentara.html", "text": "Полицейски патрул със софийска регистрация 1553, снабден с радар, е разположен на кръстовището на Околовръстния път и бул. „Цар Борис III“, в посока центъра, предаде репортер на  Агенция \"Фокус\".", "date": "2018.10.14", "title": "София: Полицейски патрул със софийска регистрация 1553, снабден с радар, е разположен на кръстовището на Околовръстния път и бул. „Цар Борис III“, в посока центъра"}
{"url": "http://www.focus-news.net/news/2018/10/14/2578295/veliko-tarnovo-bum-na-mirizlivki-v-starata-stolitsa-otchitat-ekspertite-ot-dezinfektsionnata-stantsiya-v-grada.html", "text": "Бум на миризливки в старата столица отчитат експертите от Дезинфекционната станция в града. Това съобщи за Радио \"Фокус\" - Велико Търново директорът на службата Чавдар Борисов. Той уточни, че през есента популацията на тези инсекти е по-висока и затова е нормално да има увеличение в броя им. Той посочи, че служителите вече са търсени за извършване на регулярни пръскания. Той уточни, че това няма как да помогне за трайното решаване на проблема. „Правили сме обработки, но те са с временен ефект, защото насекомите влизат отвън. Препаратите, които ползваме унищожават живата фаза, която е в апартамента или заведението, но след определено време насекомите влизат отново. Няма продължителен ефект както при другите инсекти“, допълни експертът. Основният съвет, който той отправи към гражданите, е да  затварят прозорците и вратите, особено във вечерните часове. \r\nЛуиза ТРАНЧЕВА", "date": "2018.10.14", "title": "Велико Търново: Бум на миризливки в старата столица отчитат експертите от Дезинфекционната станция в града"}
{"url": "http://www.focus-news.net/news/2018/10/14/2578286/reuters-ima-sdelka-mezhdu-london-i-bryuksel-tvardyat-iztochnitsi.html", "text": "Европейският съюз и Великобритания са постигнали споразумение относно основните параметри за излизането на Обединеното кралство от Съюза, съобщиха в неделя пред Politico дипломатически източници от Брюксел, предава  Reuters . \r\nТрима неназовани високопоставени евро-дипломати са заявили пред британската агенция, че е постигнато споразумение за условията на Брекзит, но запознати с преговорите източници са отрекли това да е истина. \r\nПревод и редакция:", "date": "2018.10.14", "title": "Reuters: Има сделка между Лондон и Брюксел, твърдят източници"}
{"url": "http://www.focus-news.net/news/2018/10/14/2578288/burgas-postapila-e-zhalba-svarzana-s-kmetskite-izbori-v-selo-orlintsi.html", "text": "Постъпила е жалба, свързана с кметските избори в село Орлинци. Това каза за  Радио „Фокус“ – Бургас  Ирина Камбурова, председателят на Общинската избирателна комисия в Средец. По думите й жалбата е получена около 19.00 часа и в момента се обработва от избирателната комисия. Изборният ден приключва в 20.00 часа, а информация за резултатите от изборите ще има най-рано към 21.00 часа.  \r\nМария КУРТЕВА", "date": "2018.10.14", "title": "Бургас: Постъпила е жалба, свързана с кметските избори в село Орлинци"}
{"url": "http://www.focus-news.net/news/2018/10/14/2578297/kitayskiyat-poslanik-kam-sasht-vazhno-e-da-se-otbelezhi-koy-zapochna-tazi-targovska-voyna.html", "text": "Посланикът на Китай във Вашингтон заяви в неделя, че Пекин „никога не е искал търговска война“ със САЩ, а просто се е отбранявал от атаките, пише  електронното издание на вестник The Hill . \r\nЦуй Тианкай заяви пред “Fox News Sunday”, че е „важно да се отбележи кой започна тази търговска война“ между САЩ и Китай. Двете страни си наложиха взаимно наказателни мита през последните няколко месеца, отбелязва изданието. \r\n„Никога не сме искали търговска война. Ако някой е започнал такава срещу нас, ние сме длъжни да отговорим, за да защитим интересите си“, обясни дипломатът. \r\nСАЩ и Китай си наложиха наказателни мита на вносните стоки през лятото. \r\nМиналия месец Доналд Тръмп обложи с допълнителни 10% китайски стоки на стойност 200 милиарда долара, на което Пекин отговори с повишение на ставките за американски стоки на стойност 60 милиарда долара. Американският президент, както пише изданието, е заплашил да вдигне митата върху китайски внос за още 260 милиарда щатски долара. \r\nПо думите на Тианкай, Пекин не желае да води търговска война „с нито една страна, включително САЩ“. \r\n„Но фактът е, че чрез двустранната търговия между Китай и САЩ американските потребители получиха големи ползи през годините и знаете колко пари направиха американските компании от техните операции в Китай“, заяви дипломатическият представител. „Трябва да гледате цялостната картина“. \r\nПревод и редакция:", "date": "2018.10.14", "title": "Китайският посланик към САЩ: Важно е да се отбележи кой започна тази търговска война"}
{"url": "http://www.focus-news.net/news/2018/10/14/2578300/varna-organizirat-nov-praznik-na-retsikliraneto-v-grada-prez-april-2019-g.html", "text": "Нов Празник на рециклирането ще има във Варна отново през април 2019 година. Това каза в интервю за  Радио „Фокус“ – Варна  Владислав Николов от организацията „Аз вярвам и помагам“, която успя да събере над 69 тона пластмасови капачки за рециклиране с благотворителна цел. Според него скоро ще стане ясна и точната дата. Част от парите от кампанията този път най-вероятно ще бъдат дарени и на Детското хирургично отделение в МБАЛ „Св. Анна“. Владислав Николов добави, че до дни трябва да бъде дарен японски кувьоз на АГ болницата. Той ще е абсолютно същият като апарата, който вече беше дарен на Родилното отделение в Окръжна болница. Цената му е малко над 8000 лева. Това е поредно дарение, направено от страна на Сдружението „Аз вярвам и помагам“. По думите на Владислав Николов много представители от други градове са пожелали да стартират кампании за събиране на капачки в своите общини. Първият Празник на рециклирането във Варна се проведе на 29 септември пред Катедралния храм „Св. Успение Богородично“. Благодарение на подкрепата на хиляди семейства с деца, институции и организация, бяха събрани над 21 тона капачки. \r\nДиана СТОЕВА", "date": "2018.10.14", "title": "Варна: Организират нов Празник на рециклирането в града през април 2019 г."}
{"url": "http://www.focus-news.net/news/2018/10/14/2578301/hilari-klintan-izvanbrachnata-vrazka-na-bil-klintan-s-monika-lyuinski-ne-beshe-zloupotreba-s-vlast.html", "text": "Хилъри Клинтън не счита, че извънбрачната връзка на съпруга й и бивш президент на САЩ Бил Клинтън със стажантката в Белия Дом Моника Люински през 90-те трябва да бъде разглеждана като злоупотреба с власт, пише  американският вестник Washington Examiner . \r\n„Не.Не“, заяви Хилъри Клинтън по време на интервю пред телевизионния канал CBS, когато бе запитана дали мъжът й се е възползвал от положението си през 1995 година, за да си осигури сексуална връзка с Люински, която тогава е била на 22 години. \r\nБившият държавен секретар и кандидат за президент на Демократическата партия през 2016 година добави, че не е имало „абсолютно: никаква нужда Бил Клинтън да си подава оставката като президент през 1998 година, когато избухна скандала след разкритията на Кен Стар и решението на Камарата на представителите за импийчмънт, преди Сенатът да го защити от предявяване на обвинение. \r\n„Има хора, които гледат инцидентите през 90-те и казват ‚Президент на САЩ не може да има консенсусни отношения със стажантка. Разликата във властта е огромна‘“, е заявил водещият Тони Докупол. \r\n„Кой е бил възрастният“, прекъсна го Хилъри. „Но нека ви попитам това: къде е разследването на настоящия президент, срещу когото има множество обвинения и който отхвърля, отрича и се надсмива над това? Така че... имаше разследване и то, както си мисля, стигна до правилно заключение“. \r\nЛюински, която в момента е на 45 години, описа отношенията си с Бил Клинтън, като „неприемлива злоупотреба с власт, позиция и привилегии“ в материал за „Панаир на суетата“ (Vanity Fair) през февруари в светлината на движението #MeToo. \r\n„Има много жени и мъже, чиито гласове и истории трябва да бъдат чути преди моята“, заяви Люински. „Дори има хора, които смятат, че моето преживяване в Белия Дом няма място в това движение, тъй като уж това, което се е случило между мен и Бил Клинтън не е било сексуално нападение, независимо че сега признаваме, че е било злоупотреба с държавна власт“. \r\nПревод и редакция:", "date": "2018.10.14", "title": "Хилъри Клинтън: Извънбрачната връзка на Бил Клинтън с Моника Люински не беше злоупотреба с власт"}
{"url": "http://www.focus-news.net/news/2018/10/14/2578302/gergana-sandakchieva-sdruzhenie-mlad-planinar-pohodat-po-stapkite-na-samuilovite-voini-ni-vrashta-10-veka-nazad-vav-vremeto.html", "text": "Походът „По стъпките на Самуиловите воини“ ни връща 10 века назад във времето. Това каза за  Радио „Фокус“ – Пирин  Гергана Сандъкчиева от сдружение „Млад планинар“ в Петрич във връзка с проявата, проведена на 7 октомври по маршрут от Национален парк-музей „Самуилова крепост\" до село Ключ. Тя отбеляза, че инициативата за похода е стартирала преди пет години, когато се е отбелязала 1000-годишнината от управлението на цар Самуил. „Усещането и емоцията е различно, когато извървиш този път. Съвсем импулсивно тогава за първи път вървяхме този 5 километров маршрут 36 човека“, допълни Сандъкчиева. Тя посочи, че това е път, пълен с история, където е пролята много кръв и са се разигравали трагични събития. „Предложихме подхохът да влезе в Националния календар за ученици и одобриха идеята ни. По този начин събитието стана национално още от първата година. Втората година взеха участие около 150 човека и така броят им нарастваше през годините. Тази година участниците бяха над 600“, добави Гергана Сандъкчиева. По думите й в похода са се включили ученици от Гоце Делчев, Сандански, от Община Петрич, както и познати и приятели от Дупница, от София и от различни краища на страната ни. „Вярваме, че походът през годините ще добие още по-голяма популярност и интерес сред туристите“, каза още организаторът. \r\nДенис НИКИФОРОВ", "date": "2018.10.14", "title": "Гергана Сандъкчиева, сдружение „Млад планинар“: Походът „По стъпките на Самуиловите воини“ ни връща 10 века назад във времето"}
{"url": "http://www.focus-news.net/news/2018/10/14/2578298/troyan-otbelyaza-150-ata-godishnina-ot-obyavyavaneto-si-za-grad-obzor.html", "text": "Троянци и гостите на града отбелязаха 150-ата годишнина от обявяването на Троян за град. Историята на Троян възниква през 15 век като попътно селище в началото на Троянския проход. Името си получава от древноримския път Виа Траяна, свързващ Дунав с Бяло море още през 1 - 2 век от н.е. В началото на турското иго тук се заселват българи от Дунавската хълмиста равнина, Чипровско, Берковско, Разложко и Охридско. През 1868 г. Троян е обявен за град. През 1871 г. Васил Левски основава революционен комитет в него, а 6 години по-късно градът е опожарен от отстъпващите турски войски.  \r\nТържествената програма по случай празника на града започна с издигане на троянското знаме и Божествена света литургия в църквата, която носи името на покровителката на града – „Св. Параскева-Петка. \r\nНа събитието присъства президентът на България  Румен Радев . В официалното си слово той каза, че ако нашият народ е устоял на превратностите на времето, ако днес сме държава, съхранила своя език, вяра, писменост и историческа памет – дължим го на духовни крепости, с каквито е богат Троянският край. „През годините Троян се утвърди като вековно огнище на образование и култура, на буден дух у предприемачество, което разцъфтява и днес“, каза още той и допълни, че всяко едно поколение продължава да развива тези традиции по уникален начин. Радев приветства усилията на Община Троян и жителите на града да пазят и развиват традициите, както и да водят до по-голям просперитет Троянския край. Според него величината на едно населено място не се измерва с географските му размери, а със силата на духа на неговите жители.  \r\nПредседателят на АБВ  Румен Петков  и представители на ръководството на партията също взеха участие в тържествата по повод 150-годишнината от обявяването на Троян за град. По време на празненството лидерът на партията каза, че Троян е един от първите електрифицирани градове в България, който е дал на страната ни личности като Ангел Балевски, Стоян Хаджийски, Любомир Левчев и Лалю Маринов. След церемонията Румен Петков и издателя и меценат Иван Гранитски посетиха Троянския манастир, където се поклониха пред иконата на Пресвета Богородица Троеручица и запалиха свещ за единството на православието и благоденствието на българския народ и държава. \r\nДаяна ДЮЛГЕРОВА", "date": "2018.10.14", "title": "Троян отбеляза 150-ата годишнина от обявяването си за град (ОБЗОР)"}
{"url": "http://www.focus-news.net/news/2018/10/14/2578326/zhenski-magazin-makedoniya-nyama-magareta-za-turisti-tezhashti-poveche-ot-100-kilograma-novi-pravila-v-gartsiya.html", "text": "За забрана към затлъстелите туристи да се возят на магарета, предават балкански медии, сред които  Канал 5, македонското електронно издание „Женски магазин“, сайтът setaliste.com. \r\nСъобщава се, че гръцкото правителство реши да ограничи теглото на туристи, желаещи да се возят на магаре по време на почивка в южната ни съседка. Това решение идва, след реакция на активисти, които насочиха вниманието към магаретата, които трябва да се катерят по стръмните улици на Санторини, носещи тежки туристи на гърба,  предава Радио \"Фокус\" в рубриката \"Балкански туристически часовник\" .  \r\nПо този начин гръцкото министерство на земеделието публикува нови разпоредби за защита на животните. Едно такова правило е, че магаретата на Санторини не трябва да бъдат яздени хора, които имат повече от 100 кг или тежащи една пета от теглото на животното. Активистите приветстваха това решение, но заявиха, че има още много работа, а медиите разпространиха снимки с възтежички на пръв поглед доволни туристи върху магарета.", "date": "2018.10.14", "title": "„Женски магазин“ (Македония): Няма магарета за туристи, тежащи повече от 100 килограма: нови правила в Гърция"}
{"url": "http://www.focus-news.net/news/2018/10/14/2578303/kandidatat-za-poslanik-na-makedoniya-v-sasht-vlado-buchkovski-tova-e-golyamo-predizvikatelstvo-ne-sam-razgovaryal-sas-zoran-zaev-i-nikola-dimitrov-po-vaprosa.html", "text": "След като медиите обявиха, че бившият председател на Социалдемократическия съюз на Македония (СДСМ) и бивш премиер на страната Владо Бучковски е кандидат за нов посланик на Македония в САЩ, той заяви, че не е разговарял по тази тема с настоящия премиер Зоран Заев и министъра на външните работи Никола Димитров в интервю пред  македонския „Фокус“ . \r\n„Да бъдеш посланик на Македония в САЩ е голямо предизвикателство, но в интерес на истината, не съм разговарял на тази тема нито с премиера, нито с министъра на външните работи“, заяви Бучковски. \r\nПо-рано е било обявено, че той е бил в неформален списък на Димитров за дипломатически представител на Македония във Вашингтон, какъвто в момента е Васко Наумовски, който е назначен на позицията по време на предишното македонско правителство на ВМРО-ДПМНЕ. \r\nПревод и редакция:", "date": "2018.10.14", "title": "Кандидатът за посланик на Македония в САЩ Владо Бучковски: Това е голямо предизвикателство, не съм разговарял със Зоран Заев и Никола Димитров по въпроса"}
{"url": "http://www.focus-news.net/news/2018/10/14/2578321/lokalno-makedoniya-ohrid-e-sred-sedemte-nay-evtini-evropeyski-vakantsionni-destinatsii.html", "text": "Охрид е сред седемте най-евтини европейски ваканционни дестинации, предава скопското електронно издание  „Локално“ , позовавайки се на данни на сайт за търсене на хотели, провел проучване за най-евтините дестинации в Европа. И които оределя като  „скрити съкровища за туристите“. Уточнява се, че сред седемте града, които препоръчва сайтът за най-икономични дестинации, се намира Охрид, описан в списъка като \"градът до едно от най-красивите езера в региона“. Уточнява се, че е известен с красивата природа, гастрономическото предложение и добрите партита, градът, който носи епитета на Балканския Ерусалим, заслужава да бъде посетен. А ако искате да спестите пари, трябва да го посетите през март,  предава Радио \"Фокус\" в рубриката \"Балкански туристически часовник\" . \r\nЗа македонските туристи остават останалите шест европейски дестинации: Будапеща (Унгария), Рига (Латвия), Гранада в Испания, Варшава (Полша), Атина (Гърция) и Бойнин (Словения).", "date": "2018.10.14", "title": "„Локално“ (Македония): Охрид е сред седемте най-евтини европейски ваканционни дестинации"}
{"url": "http://www.focus-news.net/news/2018/10/14/2578323/politika-sarbiya-na-fona-na-mediynite-dokladi-chernogorskite-vlasti-dopusnaha-srabskiya-patriarh-iriney-na-teritoriyata-na-stranata.html", "text": "Говорителят на черногорската полиция Тамара Павичевич увери, че \"патриархът на Сръбската православна църква (Ириней) може да влезе на територията на страната\", съобщава електронното издание на белградския ежедневник  \"Политика\" . \r\n\"В момента не съществува правна пречка за престоя на патриарха в нашата страна\", подчерта Павичевич пред местните медии.  \r\nОт редакцията припомнят, припомня, че патриарх Ириней пристига на посещение в понеделник в Черна гора, където ще бъде придружаван от Антиохийския патриарх Йоан. На фона на съобщението на визитата на духовниците черногорските медии, позовавайки се на източници от правоохранителните органи, разпространиха информация, съгласно която сръбският патриарх няма право да пресича черногорската граница.  Тереза Герова", "date": "2018.10.14", "title": "\"Политика\" (Сърбия): На фона на медийните доклади - черногорските власти допуснаха сръбския патриарх Ириней на територията на страната"}
{"url": "http://www.focus-news.net/news/2018/10/14/2578320/cbs-news-demokratite-prodalzhavat-da-uvelichavat-predninata-si-v-nadprevarata-za-kongresa-na-sasht.html", "text": "Данни от специално проучване на общественото мнение публикува в неделя новинарският канал на радиотелевизионната корпорация  CBS .  \r\nВ битката за депутатски места в момента демократите са в най-добра позиция от юни до този момент. Все още обаче те зависят от промяната в нагласите на не особено редовните и активни гласоподаватели. \r\nАко изборите се провеждаха днес, Демократическата партия би спечелила 226 места, повече от нужните 218, за да имат мнозинство. Така за републиканците ще останат другите 209. Допустимата грешка от плюс или минус 14 места все пак им дава шанс да запазят сегашния си контрол. Така обаче се очертава по-широка картина на възможните крайни изборни резултати, която е далеч по-широка от панорамата, представяна от  обществените нагласи в американското общество през лятото.  \r\nАнализаторите очертават два допълнителни модела, чийто сценарии предлагат по-големи или по-малки разлики отколкото сегашния модел, като едновременно се допускат и малки размествания в ключови групи от избиратели. Според първия сценарий, при който избиратели с по-слаби избирателни нагласи са обявили, че ще гласуват тази година за демократите смятат, че тяхната партия ще спечели 235 места. В другия сценарий промяната ще е по-малка, тъй като нова група избиратели възнамерява да си остане у дома, републиканците ще спечелят 218 места при тeзи обстоятелства, ще успеят да запазят мнозинството си, макар и с малко.  \r\nПод „нови“ социолозите, работили за CBS, разбират, гласоподаватели, които са се регистрирали за участие в тазгодишните първични избори, но не са участвали в предишните – 2010 или 2014. \r\nМеждинните избори за двете камари на Конгреса в САЩ ще се проведат след месец в средата на ноември. И по принцип те не предизвикват интерес извън САЩ. Тази година обаче  този вот може да се окаже с особена тежиест  за политическата програма и бъдещето на президентския мандат на Доналд Тръмп. Ключови политики на правителството зависят от неговия резултат,  както и евентуално начало на процедури по импийчмънт на президента. Ивелина Ватова", "date": "2018.10.14", "title": "CBS News: Демократите продължават да увеличават преднината си в надпреварата за Конгреса на САЩ"}
{"url": "http://www.focus-news.net/news/2018/10/14/2578324/zam-predsedatelyat-na-gerb-tsvetan-tsvetanov-pozdravyavam-za-dobre-svarshenata-rabota-strukturite-na-partiyata-v-trite-naseleni-mesta-v-koito-se-provedoha-chastichni-mestni-izbori.html", "text": "Поздравявам за добре свършената работа местните структури на партията, ангажирани с частичните кметски избори в селата Суходол, Столетово и Орлинци. Това заяви за  Агенция \"Фокус\"  зам.-председателят на ПП ГЕРБ и председател на Националния предизборен щаб на партията Цветан Цветанов. \"ГЕРБ показа, че не дели населените места на големи, малки, значими и по-значими, а подхожда към всички избори еднакво отговорно. Нашите структури демонстрираха, че са готови за избори по всяко време\", коментира Цветанов. \"Резултатите са най-категоричното доказателство, че когато се подхожда с отговорност към проблемите на хората, когато тези проблеми се познават, винаги може да се спечели тяхното доверие\", допълни той. \"Искам да изкажа специална благодарност на жителите на село Орлинци, където постигнахме безапелационна победа над прекия си конкурент БСП. Хората в Орлинци показаха, че залагат на стабилността и разума пред популизма“, посочи Цветанов. Той допълни, че ГЕРБ винаги е работила и ще продължи да работи в интерес на гражданите.", "date": "2018.10.14", "title": "Зам.-председателят на ГЕРБ Цветан Цветанов: Поздравявам за добре свършената работа структурите на партията в трите населени места, в които се проведоха частични местни избори"}
{"url": "http://www.focus-news.net/news/2018/10/14/2578299/plovdiv-sas-70-izbiratelna-aktivnost-priklyuchiha-chastichnite-izbori-za-kmet-na-kmetstvo-stoletovo.html", "text": "Със 70 % избирателна активност приключиха частичните избори за кмет на кметство Столетово. Това съобщиха за  Радио „Фокус“ – Пловдив  от Общинската избирателна комисия в Карлово. Правото си на вот са упражнили 449 от общо 644 гласоподаватели. Изборният ден е приключил точно в 20.00 часа. През изборния ден не са получавани жалби и сигнали, изборният процес е преминал изключително спокойно. Резултатите от вота на жителите на карловското село Столетово ще стане ясен в късните часове на вечерта. Кандидатите за кметското място са трима. \r\nТони МИХАЙЛОВ", "date": "2018.10.14", "title": "Пловдив: Със 70 % избирателна активност приключиха частичните избори за кмет на кметство Столетово"}
{"url": "http://www.focus-news.net/news/2018/10/14/2578327/reuters-izborite-v-bavariya-ponizhiha-samochuvstvieto-na-sayuznitsite-na-merkel-v-berlin-naprezhenieto-raste.html", "text": "Баварските съюзници на канцлера Ангела Меркел  преживяват в неделя най-неприятните изборни резултати от 1950 г. насам, за сметка на крайно десните и зелените, коментират кореспондентите на   Reuters   от Берлин и Мюнхен. \r\nПо предварителни данни Християнсоциалният съюз (ХСС) печели 37.3 на сто. Така той губи абсолютното си мнозинство за втори път от 1962 г. насам, резултат, който със сигурност ще разгорещи страстите в консервативната партия, която и без това вече е труден партньор за Берлин. \r\nРезултатите сочат второ място за зелените, които са проимигрантски настроени, крайно дясната „Алтернатива за Германия“ влиза за първи път в провинциалния парламент. Това означава, че ХСС ще трябва да създава коалиция, нещо, твърде обидно за партия, свикнала да управлява самостоятелно. \r\nЗелените, които по предварителни данни, удвояват броя на гласоподавателите си с резултат от 17,8 на сто до момента, привличат към себе си по-либерално настроените симпатизанти на ХСС, както и гласовете на онези, които по традиция гласуват за социалдемократите, които печелят 9.5 на сто. \r\n“Политическото земетресение е в Бавария, но последиците ще се усетят в Берлин“, според Фред Кемпе, президент на базирания във Вашингтон тинк-танк „Атлантик Кансъл“. \r\nЛидерът на баварските социалдемократи Андрея Налес определя случилото се като „лошо представление“ за федералното правителство от Берлин, където партията е в коалиция с консерваторите и това се оценява като една от причините за слабото й представяне в Бавария.  Ивелина Ватова", "date": "2018.10.14", "title": "Reuters: Изборите в Бавария понижиха самочувствието на съюзниците на Меркел, в Берлин напрежението расте"}
{"url": "http://www.focus-news.net/news/2018/10/14/2578304/burgas-210-dushi-sa-glasuvali-na-chastichnite-mestni-izbori-v-kmetstvo-orlintsi-kam-1900-chasa.html", "text": "210 души са гласували на частичните местни избори в кметство Орлинци към 19.00 ч. Това съобщиха за  Агенция „Фокус“  от  Общинската избирателна комисия (ОИК) – Средец.   Право на глас в селото имат 366 души. Без проблеми и спокойно изборният ден е приключил в 20.00 часа.  \r\nДеница КИТАНОВА", "date": "2018.10.14", "title": "Бургас: 210 души са гласували на частичните местни избори в кметство Орлинци към 19.00 часа"}
