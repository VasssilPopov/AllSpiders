{"url": "http://www.focus-news.net/news/2019/01/22/2615096/sport-balkan-botevgrad-zagubi-ot-alba-fehervar.html", "text": "Балкан Ботевград загуби от Алба Фехервар с 64:65 точки в мач от втората групова фаза на ФИБА Къп. Най-резултатен за унгарският отбор беше Алерик Фрийман, който се отличи с 21 точки. За Балкан Алекс Гаврилович се отчете с 13 точки и 10 борби. До момента българският отбор има две победи и две загуби, а отборът на Алба е лидер в класирането.", "date": "2019.01.22", "title": "Спорт: Балкан Ботевград загуби от Алба Фехервар"}
{"url": "http://www.focus-news.net/news/2019/01/22/2615065/sofiya-peshehodets-e-bil-blasnat-ot-lek-avtomobil-v-rayona-na-ul-lui-ayer-i-henrih-ibsen.html", "text": "Пешеходец е бил блъснат от лек автомобил в района на ул. „Луи Айер“ и „Хенрих Ибсен“. Това съобщиха за  Агенция „Фокус“  от пресцентъра на МВР. Сигналът за инцидента е подаден в 17.35 часа. Пострадалият е със счупен крак.", "date": "2019.01.22", "title": "София: Пешеходец е бил блъснат от лек автомобил в района на ул. „Луи Айер“ и „Хенрих Ибсен“"}
{"url": "http://www.focus-news.net/news/2019/01/22/2615070/aa-palestinets-e-ubit-sled-izraelska-vazdushna-ataka-v-gaza.html", "text": "Израелски военни самолети са нанесли удар по позиция в източната част на Ивицата Газа, убивайки поне един палестинец, според данни на министерството на здравеопазването в Газа, съобщава турската  Anadolu Agency . \r\nМинистерството идентифицира убития 24-годишния палестинец като Махмуд Абед ал-Набахин. \r\nВъздушният удар рани други четирима палестинци, един от тях е със сериозни наранявания, заявиха от министерството. \r\nВ заявление на групировката „Хамас“ се посочва, че палестинецът е бил техен член. Превод и редакция : Калоян Пенков", "date": "2019.01.22", "title": "AA: Палестинец е убит след израелска въздушна атака в Газа"}
{"url": "http://www.focus-news.net/news/2019/01/22/2615067/veliko-tarnovo-zapochnato-e-dosadebno-proizvodstvo-za-napadnatiya-meditsinski-ekip-v-tsentara-po-hemodializa-vav-mobal-d-r-stefan-cherkezov.html", "text": "Досъдебно производство за закана е започнато в РУ - Велико Търново във връзка със случая с нападнатия медицински екип в Центъра по хемодиализа във МОБАЛ „Д-р Стефан Черкезов“, съобщиха от  Областната дирекция на МВР -Велико Търново . Работата по случая е започнала, след сигнал, получен днес от болницата в областния град. По данни на тъжителя близки на починала възрастна жена са влезли във вербална конфронтация с медицински екип. На място полицейски служители са снели обяснения от роднините на починалата пациентка и от медиците. По случая е започнато досъдебно производство по чл. 144, ал. 3 от НК. Работата по изясняването му продължава.", "date": "2019.01.22", "title": "Велико Търново: Започнато е досъдебно производство за нападнатия медицински екип в Центъра по хемодиализа във МОБАЛ „Д-р Стефан Черкезов“"}
{"url": "http://www.focus-news.net/news/2019/01/22/2615066/blagoevgrad-urok-na-tema-konstantin-bosilkov-v-istoriyata-na-gorna-dzhumaya-shte-se-provede-v-regionalniya-istoricheski-muzey-na-23-yanuari.html", "text": "Урок на тема „Константин Босилков в историята на Горна Джумая“ ще се проведе в Регионален исторически музей – Благоевград на 23 януари. Това съобщи за  Радио „Фокус“ – Пирин  д-р Елена Чългънова, уредник в отдел „Българските земи XV – началото на XX век“ в културната институция. Събитието ще се състои от 11:10 часа. В него участие ще вземат ученици от V СУ „Георги Измирлиев“ -Благоевград. \r\nЛивия НИНОВА", "date": "2019.01.22", "title": "Благоевград: Урок на тема „Константин Босилков в историята на Горна Джумая“ ще се проведе в Регионалния исторически музей на 23 януари"}
{"url": "http://www.focus-news.net/news/2019/01/22/2615074/valentin-delchev-klub-po-tenis-na-masa-peshtera-prez-tazi-godina-predstoyat-13-turnira-7-ot-tyah-shte-se-provedat-v-grada.html", "text": "При изключително голям интерес премина първият за новата година Турнир по тенис на маса в Пещера, съобщи за  Радио „Фокус“ – Пазарджик  Валентин Делчев, председател на спортния клуб по тенис на маса в родопския град. По думите му,  45 състезатели на възраст от 11 до 50 години от Пещера, Брацигово, Бяга, Гоце Делчев, Карлово, Калофер, Клисура, София и Стамболийски взеха участие в надпреварата.  „За наше щастие, победител стана пещерецът Тодор Маринов. Сребърният медал замина за Карлово с Константин Богданов, а трети и четвърти се класираха съответно Ангел Христосков от Брацигово и Онур Ахмедов от Пещера. Всеки един от отличените получи и грамота за участие. Три грамоти бяха за състезатели от Стамболийски – най-млад състезател Стилиян Смиленов, най-добро разиграване. Васил Йорданов и състезател на публиката Станислав Димитров. Тодор Радулов от Калофер бе отличен за феърплей. Състезателите в турнира пък решиха да отличат Лиляна Каламова“, уточни Делчев. Той допълни, че интересът към този спорт в Пещера е голям и все повече хора се увличат по него. „Нашата гордост е и 11-годишният Онур Ахмедев, който успя въпреки малката си възраст да победи възрастни състезатели с опит“, коментира също Делчев. През тази година предстоят 13 турнира по тенис на маса, като 7 от тях ще се проведат в Пещера. \r\nАлбена ЖИЛЕКОВА", "date": "2019.01.22", "title": "Валентин Делчев, Клуб по тенис на маса-Пещера: През тази година предстоят 13 турнира, 7 от тях ще се проведат в града"}
{"url": "http://www.focus-news.net/news/2019/01/22/2615073/reuters-senatat-shte-glasuva-plana-na-tramp-za-otvaryane-na-pravitelstvoto-tazi-sedmitsa.html", "text": "Лидерът на републиканците Мич Макконъл заяви, че тази седмица Сенатът ще гласува предложението на президента Доналд Тръмп за прекратяване на частичното затваряне на правителството, съобщава агенция  Reuters . \r\nМакконъл направи коментарът в залата на Сената, три дни след като Тръмп призова законодателите да одобрят 5,7 млрд. долара за финансиране на стена по южната граница с Мексико в замяна на временна защита за т.нар. „мечтатели“, които незаконно са пристигнали в САЩ като деца и за хората, които притежават временен защитен статут. \r\nДемократите отхвърлиха предложението като непродуктивно. Превод и редакция : Калоян Пенков", "date": "2019.01.22", "title": "Reuters: Сенатът ще гласува плана на Тръмп за отваряне на правителството тази седмица"}
{"url": "http://www.focus-news.net/news/2019/01/22/2615076/kyustendil-oblastniyat-informatsionen-tsentar-sabra-v-kniga-nay-uspeshnite-evropeyski-proekti-v-regiona.html", "text": "Областният информационен център в Кюстендил събра в книга най-успешните европейски проекти в региона. Това съобщи за  Радио „Фокус” – Кюстендил  Любомира Велинова, управител на Областен информационен център. Книгата представя проекти, реализирани на територията на област Кюстендил от началото на 2014 година до настоящия момент. Въз основа на информационната система за управление и наблюдение на средствата от Европейския съюз, както и с помощта на бенефициентите, които са съдействали при уточняване на информацията, са събрани на едно място 28 проекта. Това са проекти по различните оперативни програми, Програмата за развитие на селските райони и програмите за трансгранично сътрудничество. Целта на каталога е посредством споделяне на опит да бъде подобрена информираността сред обществеността по отношение на направените инвестиции с европейски средства в региона. \r\nВенцеслав ИЛЧЕВ", "date": "2019.01.22", "title": "Кюстендил: Областният информационен център събра в книга най-успешните европейски проекти в региона"}
{"url": "http://www.focus-news.net/news/2019/01/22/2615075/daniel-smilov-predizvikatelstva-pred-pravitelstvoto-sa-skandalite-i-ikonomikata.html", "text": "Предизвикателства пред правителството са скандалите и икономиката. Това каза за обзорното предаване „Това е България“ на  Радио „Фокус“  политологът Даниел Смилов. По думите му управляващата коалиция е във формат ГЕРБ и ДПС с различно участие на ОП, отколкото първоначално заявената коалиция ГЕРБ-ОП. Според него от гледна точка на подкрепящи гласуванията  брой депутати и основни парламентарни отношения не се очакват трусове.  „Това правителство получава подкрепа от ДПС, която, дали е скрита или открита, е въпрос на интерпретация. Управлението, видяхме в миналия политически сезон, има тенденцията да влиза понякога от скандал в скандал. Годината тръгна също със скандали около електронните винетки, бази данни и т.н. Дали някакъв пореден скандал може да доведе до трусове във и за правителството е трудно да се предвиди. Икономическата ситуация също може да доведе управляващите до сериозни притеснения. Имахме добра икономическа 2018 г., но сериозно забавяне на икономиката, може да се отрази на стабилността“, каза още политологът.  Даниел Смилов обясни, че евровотът е ключов за всички партии, но има екзистенциален характер за ОП. При ДПС е обратното – поради мобилизацията на електората си има потенциал да се представи още по-добре при ниска избирателна активност, обобщи политологът. \r\nЦоня СЪБЧЕВА", "date": "2019.01.22", "title": "Даниел Смилов: Предизвикателства пред правителството са скандалите и икономиката"}
{"url": "http://www.focus-news.net/news/2019/01/22/2615069/haskovo-vazstanoveno-e-dvizhenieto-pri-75-km-na-am-maritsa-v-posoka-lyubimets.html", "text": "Възстановено е движението при 75 км на АМ \"Марица\" в посока Любимец. Това съобщиха от пресцентъра на  Агенция \"Пътна инфраструктура  (АПИ). Трафикът временно беше ограничен и пренасочен по обходен маршрут поради аварирал тежкотоварен камион.", "date": "2019.01.22", "title": "Хасково: Възстановено е движението при 75 км на АМ \"Марица\" в посока Любимец"}
{"url": "http://www.focus-news.net/news/2019/01/22/2615077/nfsb-opredelyame-saobshtenieto-na-pp-ataka-za-neprovedenoto-zasedanie-na-pg-na-obedineni-patrioti-kato-nekorektno-i-podvezhdashto.html", "text": "Определяме съобщението на ПП „Атака\" за непроведеното заседание на ПГ на „Обединени патриоти“  като некоректно и подвеждащо медиите. Това се посочва в  декларация на ИК на ПП НФСБ  по повод изявление на ръководството на партия „Атака\" за непроведено заседание на парламентарната група на „Обединени патриоти“ по вина на НФСБ. \r\nОт партията посочват, че заседанията на парламентарната група не са редовни, а се организират епизодично по решение на прeдседателя на групата  Волен Сидеров. „За провеждането на заседания на ПГ „Обединени патриоти“ председателят на парламентарната група съобщава на секретариата, който уведомява депутатите по телефона или чрез SMS. За заседанието на 22.01.2019 г. не са уведомени нито секретариата, нито депутатите - голяма част, от които са от провинцията“, заявяват от НФСБ. „От партия „Атака“ не е присъствал никой - за кратко е дошъл Десислав Чуколов с екип на телевизия „Алфа“, като е напуснал стаята на групата ОП веднага след приключване на снимките“, се уточнява още в позицията. \r\n„ПП НФСБ определя съобщението от ръководството на „Атака\" като некоректно и подвеждащо медиите. За съжаление, проблемите в организацията и ръководството на парламентарната група видимо очакват своето решаване“,  посочват от НФСБ.", "date": "2019.01.22", "title": "НФСБ: Определяме съобщението на ПП „Атака\" за непроведеното заседание на ПГ на „Обединени патриоти“  като некоректно и подвеждащо"}
{"url": "http://www.focus-news.net/news/2019/01/22/2615068/sds-predlaga-dvukamaren-parlament-i-namalyavane-na-broya-na-deputatite-obzor.html", "text": "Съюзът на демократичните сили (СДС) проведе първата си за новия политически сезон пресконференция, на която предложи свой вариант за промяна на политическия модел. Председателят на СДС Румен Христов обясни, че трябва да се направят пет стъпки - промени в Конституцията, мерки за ускорен растеж на икономиката и инвестициите, справедлив изборен процес, върховенство на закона и правосъдна реформа. „Смятаме, че трябва да се разпусне Великото народно събрание и да се създаде двукамарен парламент – да се намали броят на депутатите на 182, от които 120 души да са в долната камара, а в горната – 62 души, като мандатът на горната да е пет години, а на долната – четири“, заяви Христов. Той посочи още, че главният прокурор трябва да бъде избиран от 2/3 от двете камари на парламента.  \r\nОт СДС искат още намаляване на броя на общините, финансова децентрализация, оставане на част от данъците в общините, намаляване на данъчната тежест, промяна на подхода на държавата към чуждестранните инвеститори, справедливо правораздаване и справедлив изборен кодекс. \r\nГлавният секретар на СДС Илия Лазаров обясни, че трябва да има промяна и в президентската институция. „Или да се увеличат правомощията на президента - например както е в САЩ или Франция, той да поеме функциите едва ли не на министър-председател, или както е в Германия и Италия, той да се избира от парламента. Искаме и отпадане на длъжността вицепрезидент“, каза още Лазаров. \r\nЦветилена СИМЕОНОВА", "date": "2019.01.22", "title": "СДС предлага двукамарен парламент и намаляване на броя на депутатите (ОБЗОР)"}
{"url": "http://www.focus-news.net/news/2019/01/22/2615079/aleksandar-damovski-vizantiyska-igra-demonstrira-tsipras-po-prespanskiya-dogovor.html", "text": "Изказванията на гръцкия премиер Ципрас и публикациите на сайта на гръцкото външно министерство, че с договора от Преспа Гърция не признава македонската нация и език, надминават всички негативни очаквания за това, къде е прагът, до който гръцките и македонските политици могат да сложат подписа си под договор. Това е коварна балканска игра. Това каза в обзорното предаване на „Това е България“ на  Радио „Фокус“  главният редактор на македонското електронно издание МКД Александър Дамовски. Той уточни, че с измененията в Конституцията си Македония е свършила своята част от споразуменията, докато Гърция говори за ползите от договора, но играе със скрити карти. „Това е една балканска, византийска игра, бих казал. Очевидно става дума за хитрост на балканските политици. Болно е, че ние вече си свършихме работата – от македонска страна нищо повече не може да се иска. Сега, когато идва ред на Гърция, за жалост това, което казва Ципрас, е реалност в Преспанския договор.“ Александър Дамовски коментира още какви биха били политическите последици в Македония като уточни, че ако управляващия СДСМ загуби президентските избори на 21-ви април, има голяма вероятност за предсрочни парламентарни избори. Според него, такива може да има и в пакет, ако заради разцепление в партията го реши насроченото за петък заседание на органите й.  \r\nЦоня СЪБЧЕВА", "date": "2019.01.22", "title": "Александър Дамовски: Византийска игра демонстрира Ципрас по Преспанския договор"}
{"url": "http://www.focus-news.net/news/2019/01/22/2615078/shumen-trima-dushi-sa-postradali-pri-katastrofa-mezhdu-tri-avtomobila-predi-kaspichan.html", "text": "Челен пътен инцидент е станал на етапната връзка преди Каспичан. Това съобщиха от  ОД на МВР-Шумен . Ударили са се два автомобила, впоследствие в тях се е ударил и трети автомобил. Водачите са откарани в МБАЛ-Шумен за преглед. По първоначална и непотвърдена засега информация единият е бил с охлузвания, другият с фрактура на китка, третият с фрактура на крак. В момента все още ги преглеждат и няма категорични данни за състоянието им. Автомобилите в участъка на инцидента по пътя за Варна при отбивката за Мътница се пренасочват за преминаване през АМ „Хемус“. Екипи на полицията са на място и регулират движението. Водачите да шофират внимателно в участъка.", "date": "2019.01.22", "title": "Шумен: Трима души са пострадали при катастрофа между три автомобила преди Каспичан"}
{"url": "http://www.focus-news.net/news/2019/01/22/2614729/sport-v-chetvartfinalite-na-otkritoto-parvenstvo-na-avstraliya-stefanos-tsitsipas-pobedi-roberto-bautista-agut.html", "text": "Във вторник се играят срещите от четвъртфиналите в Откритото първенство на Австралия - сингъл при мъжете и жените.  \r\nПърви на корта се срещнаха Роберто Баутиста-Агут и Стефанос Циципас. Мачът продължи 3.19 часа и завърши при резултат 1:3 сета за Циципас. \r\nТака гръкът стана първият известен полуфиналист в Откритото първенство на Австралия.  \r\nВ спор за място във финала той ще играе срещу победителя от мача между Рафаел Надал и Франсис Тиафо, който по програма е във вечерната сесия на първенството.  \r\nВсички мачове са на централния корт “Rod Laver Arena”.", "date": "2019.01.22", "title": "Спорт: В четвъртфиналите на Откритото първенство на Австралия Стефанос Циципас победи Роберто Баутиста-Агут"}
{"url": "http://www.focus-news.net/news/2019/01/22/2614688/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на външните работи на Полша Яцек Цапутович заяви, че Иран не е поканен на международна конференция за Близкия Изток, която ще се проведе през февруари във Варшава, докато Русия е отклонила поканата, пише  електронното издание на вестник Washington Times . \r\nТехеран е протестирал срещу провеждането на мероприятието, планирано за 13-14 февруари, като го е нарекъл „враждебен ход“. Полша и САЩ са съорганизатори на конференцията, която предизвика отрицание и в Европейския съюз, чийто външнополитически върховен представител Федерика Могерини също няма да присъства. \r\nЦапутович посочи в понеделник, че присъствието на Иран би попречило на разговорите, защото езикът, който използва Ислямската република е „труден за приемане“. \r\nТой отбеляза още, че Русия е отказала да участва също. \r\nПолският външен министър настоя, че конференцията може да помогне разрешаването на безизходицата по отношение на международното споразумение за ограничаване на ядрените амбиции на Иран. \r\n***  Топ-посланикът на американският президент Доналд Тръмп отново печели слава с участието си в убеждаването на Германия да забрани дейността на иранската авиокомпания Mahan Air на своя територия на фона на твърденията, че пренася оръжия в Сирия, пише  електронното издание на вестник Washington Examiner . \r\nДлъжностни лица заявиха, че Ричард Гренъл, посланик на САЩ в Германия, е изиграл ключова роля и е отбелязал най-новата си победа от пристигането миналия май, когато предупреди, че „германските компании, които правят бизнес в Иран, трябва незабавно да прекратят дейността си“. \r\n„След пристигането си в Берлин посланик Гринел буквално се справи с изпълнението на приоритетите на президент“\", заяви ключов съюзник и старши помощник на Републиканците от Сената. \r\n„На върха на този списък е да се гарантира, че Европа не заобикаля президента Тръмп за Иран“, каза помощникът, добавяйки, че „днес е голяма победа за президента Тръмп. Поради постоянството на посланик Гренъл тази иранска авиокомпания вече няма да може да лети до най-голямата икономика в Европа. Не се заблуждавайте, Рич Гренъл стана предпочитаният дипломат на президента Тръмп в Европа. Той постига резултати“. \r\nЗабраната е огромна победа за администрацията и поставя още един маркер в усилията да сезатегне примката за санкциите около Техеран. \r\nГренъл заяви в „Туитър“:  „Иранската Mahan Air е спряна в Германия, още сега. Благодаря на германското правителство за тяхното лидерство“. \r\nДържавният секретар на САЩ Майк Помпео добави отново в „Туитър“, че „САЩ приветстват решението на Германия да откаже правото на кацане на иранската Mahan Air. Авиокомпанията превозва оръжия и бойци в Близкия изток и подкрепя разрушителните амбиции на иранския режим в региона. Насърчаваме всички наши съюзници да ги последват“. \r\n***  Турция ще започне да предприема необходимите военни мерки в Сирия, ако обещанията за защита на нейните граници и нейния народ не бъдат спазени, заяви президентът на страната Реджеп Таийп Ердоган и увери, че скоро турските сили ще поемат контрола върху северния сирийския регион Манбидж от САЩ, пише  електронното издание на вестник Hurryiet . \r\n„Надяваме се с цялото си сърце, че нашите разговори със САЩ, Русия и другите страни ще завършат с взаимно разбирателство. Но това не означава, че ще чакаме завинаги. Нашите сили са на границата и ние следим как се развиват събитията от близо. Ако дадените обещания бъдат изпълнени и процесът продължава, това е добре. Иначе, ние предупреждаваме, че почти сме завършили приготовленията си и ще предприемем мерки, съответстващи с нашата стратегия“, заяви Ердоган на среща с бизнесмени в Анкара на 21 януари. \r\nВъпреки че не разясни какви обещания са дадени, турският президент намекна, че става дума за изграждането на зона за сигурност по протежение на границата между Турция и Сирия, за да бъде предотвратена, както казва Анкара, заплахата от ОНС/YPG (сирийските кюрдски Отряди за народна самоотбрана) срещу турския народ и оттеглянето на кюрдските формирования от Манбидж, предвидено в двустранното споразумение със САЩ, пише изданието. \r\nВестникът припомня, че Турция отдавна разполага войски и военно оборудване на сирийската граница за операция срещу ОНС на изток от река Ефрат, но я забавя, след като американският президент Доналд Тръмп обяви миналия месец пълното изтегляне на американските войски от разкъсаната от войната страна. \r\nОттогава Турция и САЩ проведоха преговори за координиране на оттеглянето на последните от Сирия и намиране на начин за справяне с опасенията на първите по отношение на сирийските кюрди. \r\nЕрдоган и Тръмп проведоха четвъртия си телефонен разговор за месеца късно на 20 януари, в който двамата лидери разгледаха последните събития в Сирия, включително самоубийствения бомбен атентат, в който бяха убити четирима американски военнослужещи. Ердоган изрази съболезнованията си на Тръмп и описа нападението като провокация, която цели да повлияе на решението на САЩ да се оттегли от Сирия. \r\n„Президентът Тръмп подчерта важността на това, оставащите в Сирия терористични елементи да бъдат ликвидирани. Двамата лидери се съгласиха да продължат да търсят решение чрез преговори за Североизточна Сирия, което отразява опасенията за сигурността и на двете страни. Те обсъдиха също взаимния си интерес от разширяването на търговските отношения между САЩ и Турция“, заяви говорителят на Белия Дом Сара Сандърс след разговора. Сигурността на Манбидж е в ръцете на Турция \r\nЕрдоган и Тръмп обсъдиха също „пътната карта“, която предвижда изтеглянето на ОНС от Манбидж. Турският президент увери Тръмп, че Анкара е готова да предприеме всички мерки, за да обезпечи сигурността на региона. \r\n„Ще обезпечим сигурността на Манбидж и тогава ще предадем контрола върху града на истинските му собственици. Трябва да е ясно, че ние не сме хвърлили поглед на сирийската територия. Сирия принадлежи на сирийците“, заяви Ердоган. \r\nТой подчерта, че Турция е осигурила „мир, комфорт и завръщане към нормалния живот в Африн, Джарабулус и Ал Баб, като е разчистила тези провинции от терористи“ и увери, че ще направи същото в предложената зона за сигурност по турско-сирийската граница. \r\n„Точно, както обсъдихме с господин Тръмп, зоната за сигурност ще бъде дълбока 20 мили (30-32 километра) в Сирия. Имаме организирано пътуване до Русия в сряда и ще оценим развитието в нашия регион. Ако не бяхме отишли в Идлиб, щяхме да чуем за смъртта на стотици и хиляди хора“, заяви турският лидер. „Зоната за сигурност не трябва да се превръща в терористическо блато“  \r\nНо зоната за сигурност, която трябва да бъде създадена в Сирия, не трябва да превръща региона в приют за противниците на Турция, точно както се случи в Северен Ирак, предупреди Ердоган. \r\n„Ние никога няма да позволим една безопасна зона да се превърне в ново терористично блато срещу нашата страна“, заяви той, като обеща, че Турция трябва да поеме контрола над тази ивица. „Нашето предложение за зона за сигурност под контрола на Турция има за цел да държи терористичните организации далеч от нашите граници“. \r\nТурция ще продължи да се бори срещу „Ислямска държава“, ОНС и ПКК (Работническата партия на Кюрдистан, увери президентът на страната. „Тези, които осъществят дори малка атака срещу нас, ще платят много висока цена. По-добре да не се осмеляват да го правят“. \r\n*** Представители на движението „Талибан“ са се срещнали със специалния пратеник на САЩ Залмай Халилзад в Катар в понеделник, съобщиха от афганската групировка. Това се случва няколко ни, след като те заплашиха да излязат от мирните преговори за Афганистан и часове, след като талибаните убиха повече от 100 члена на Афганските сили за сигурност, пише  електронното издание Daily Star Lebanon . \r\n“Разговорите между лидерите на „Талибан“ и представители на САЩ започнаха днес в Катар“, заяви говорителят на групировката Забиула Муджахид в съобщение. \r\nИзточник близък до преговорите е съобщил, че членове на политическото крило на „Талибан“ са се срещнали с Халилзад в Доха, като е добавил: „Да се надяваме, че те ще финализират сроковете и механизма на изтеглянето на чуждестранните войски от Афганистан“. \r\nУсилията за договаряне на мирно споразумение за прекратяване на продължаващата 17 години война в Афганистан бяха белязани от неразбирателства през последните седмици, като САЩ се противопоставят на решението на „Талибан“ да изключат афганистанското правителство от разговорите. \r\nПо-рано в понеделник талибаните убиха над 100 членове на афганистанските сили в централната провинция Майдан Уардак в Афганистан.", "date": "2019.01.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/22/2614689/predstoyashti-sabitiya-v-stranata-za-22-yanuari-agentsiya-fokus.html", "text": "От 11.00 часа в „Генератор“ (бул. „Черни връх“47) ще се проведе панелна дискусия „Дигитализацията като следващ двигател на растежа на България и Централна и Източна Европа\". Събитието ще бъде открито от заместник министър-председателя на Република България Томислав Дончев. \r\n*** \r\nОт 09.30 часа в заседателната зала на Висшия съдебен съвет ще се проведе заседание на съдийската колегия.  \r\n*** \r\nОт 10.00 до 11.30 часа в 31-о средно училище за чужди езици и мениджмънт „Иван Вазов“ (ул. \"Гео Милев\" № 2) дарители в образователната сфера ще обсъждат с министъра на образованието и науката Красимир Вълчев проблеми и идеи за развитие на образователната система и по-добро участие на бизнеса и гражданските организации в сектора.  \r\n*** \r\nОт 10.00 часа в зала „Пресцентър“ на Министерството на труда и социалната политика министър Бисер Петков ще даде пресконференция с актуална информация за изпълнението на новото законодателство за хората с увреждания. В пресконференцията ще участва и изпълнителният директор на Агенцията за социално подпомагане Румяна Петкова. \r\n*** \r\nОт 10.00 часа, в Пресклуба на БТА ще се проведе пресконференция на Асоциацията на организациите на българските работодатели (АОБР). На събитието ще бъдат представени приоритетите на асоциацията за 2019 година. В пресконференцията ще участват Васил Велев - председател на АИКБ, Радосвет Радев -  председател на БСК, Цветан Симеонов - председател на БТПП и Кирил Домусчиев - председател на КРИБ. \r\n*** \r\nОт 10.30 часа 20 състав на Софийския градски съд ще гледа делото срещу Йоан Матев за убийството в Борисовата градина (чл. 116 НК).  \r\n*** \r\nОт 11.00 ч. в Информационния център на София – евростолица на спорта (срещу Румънското посолство) ще се проведе пресконференция за възможностите на Витоша за спорт, туризъм и отдих. Събитието е във връзка с четвъртото издание на Витоша Зимен фест.  \r\n*** \r\nОт 11.00 часа в конферентната зала на Българската стопанска камара ще бъде представена монографията „Електронният мониторинг на осъдени лица в България – приложения и перспективи“. Автор на книгата е Николета Атанасова, председател на Българската камара за охрана и сигурност (БКОС), член на БСК. \r\n*** \r\nОт 12.00 часа в централата на ПП АБВ (улица „Врабча“ 23) ръководството на партията ще даде пресконференция за изборното законодателство и за румънското председателство на ЕС и необходимостта от приоритети за развитието на Черноморския и Дунавския региони. В пресконференцията ще участват Румен Петков – председател на ПП АБВ и доц. Георги Кючуков – член на ИБ на ПП АБВ.  \r\n*** \r\nОт 12.30 часа на ул.  „Г.С.Раковски“ 134 (етаж 2) СДС ще даде пресконференция за новия политически сезон на тема „Кои са първите стъпки за поисканата от гражданите смяна на модела?\". \r\n*** \r\nОт 13.00 до 16.00 часа в Литературен клуб „Перото” ще се проведе журналистически семинар на тема „Година на избори: дезинформацията като инструмент за влияние”. Модератор на събитието ще е Теодор Стойчев, ръководител на Бюрото на Европейския парламент в България. \r\n*** \r\nОт 15.00 до 17.00 часа в постоянната приемна на БСП – София (ул. „Леге\" 10, етаж 1) народният представител от „БСП за България“ Ирена Анастасова и общинският съветник Альоша Даков ще проведат приемна за граждани. \r\n*** \r\nОт 16.00 до 18.00 часа в зала 6 на НДК ще се проведе дискусия на тема „Имат ли значение фактите? Дезинформацията като инструмент по време на избори”. Инициатор е Бюрото на Европейския парламент в България. \r\n*** \r\nОт 18.00 часа в Галерия Сердика ще бъде открита фотографската изложба #хаштагсофия. \r\n*** \r\nВ 9.45 ч. на ул. „Александър Батенберг“ № 28 в сградата на Бизнес инкубатор – Бургас ще се проведе Безплатен курс по предприемачество.  \r\n*** \r\nОт 11.00 ч. на ул. „Патриарх Евтимий“ № 35 А. в сградата на „Кариерен център” към ДРСЗ – Бургас ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n*** \r\nОт 19.00 часа в Дома на нефтохимика ще бъде представена Балетна импресия за деца „Приказни сезони“.  \r\n*** \r\nОт 17 часа във фоайето на Регионална библиотека „Пенчо Славейков” – Варна, ще се състои откриването на гостуващата изложба „Фрески и звуци”, посветена на 110 години от рождението на Марин Големинов.  \r\n*** \r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n***  \r\nОт 19.00 часа в голяма зала на МДТ „Константин Кисимов“ ще бъде представен спектакъла „Вражалец“. \r\n*** \r\nОт 10.00 часа в сградата на ОДМВР- Добрич ще се проведе месечен брифинг. На събитието ще бъдат направени отчет и анализ на престъпността на територията на областната дирекция. Ще бъде дадена информация за проведените Специализирани полицейски операции и за характерни случаи през декември 2018 г.  \r\n*** \r\nОт 17.00 часа в Голяма зала на Община град Добрич ще се проведе премиера на книгата „60 години хандбален клуб „Добруджа“ – гордостта на Добрич“ от Димитър Узунов. \r\n*** \r\nОт 17.30 часа в Художествената галерия ще бъде открита изложбата „Васил Тодоров (1893-1977)“.  \r\n*** \r\nОт 11.00 часа в читалище „Братство” ще бъде открита фотодокументална изложба, посветена на 150-годишнината от създаването на НЧ „Братство 1869”.  \r\n*** \r\nОт 10.30 часа, 5 зала, Окръжният съд ще гледа делото срещу подсъдимия Даниел И. е повдигнато обвинение в това, че на 28.09.2016 г. в с. Чешнегирово, за причиняване по непредпазливост смъртта на А. Г. като деецът е управлявал автомобил без да има необходимата правоспособност  \r\n*** \r\nОт 10.30 часа, 1 зала, Окръжният съд ще гледа делото срещу Константин А., който в качеството си на длъжностно лице, което заема отговорно положение – главен архитект на община Асеновград, е поискал от С. Б. от гр. Асеновград, в качеството му на управител на офис на „Първа инвестиционна банка“ АД в гр. Асеновград, дар – парична сума в размер на 10 000 лева  \r\n*** \r\nОт 11.00 ч., зала №1, Апелативният съд ще гледа делото, образувано по жалба на осъдения Б.Д. на 39 - години от Кърджали за нанасяне на средна телесна повреда на фелдшер от Центъра за спешна помощ. Наложено му е наказание от 2 г. . \r\n*** \r\nОт 19.00 часа в Регионалния исторически музей ще се проведе Вечер на Американския университет в България (АУБ). Основен лектор ще бъде президентът Росен Плевнелиев (мандат 2012-2017 г.). Темата на събитието е „Професиите на бъдещето“. \r\n*** \r\nОт 10.30 часа в общинската зала „П. Р. Славейков“ ще се проведе семинар на тема „Най-добри практики в пътната безопасност“.  \r\n*** \r\nВ 11.00 часа в отделението по Нуклеарна медицина на Комплексния онкоцентър на официална церемония ще бъде представена нова техника за прецизна диагностика на пациентите. Негово Високопреосвещенство Старозагорският митрополит Киприан е поканен да извърши тържествен водосвет на помещенията. \r\n*** \r\nОт 18.00 часа в Арт фоайе на радио „Стара Загора“ ще бъде представена Тасула Зисаки-Хили, автор на книгата „Гражданската война в Гърция (1946 - 1949) и съдбата на политическите емигранти“.  \r\n***   \r\nОт 10.00 часа в зала 203 на общината ще се проведе брифинг.", "date": "2019.01.22", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2019/01/22/2614692/izvestiya-glavniyat-prokuror-na-ukrayna-prizova-da-se-legalizira-pritezhavaneto-na-orazhie-i-prostitutsiyata.html", "text": "Главният прокурор на Украйна Юрий Луценко е заявил, че на украинците трябва да се предостави правото да притежават оръжие. Той поддържа и идеята за легализация на проституцията в страната. За това пише руският вестник  „Известия“ .  \r\n«Да, аз обявих това (притежаването на оръжие – бел. „Известия“) още през 2007 година, когато заемах поста министър на вътрешните работи и сега вярвам, че това трябва да се направи. Според мен необходимо е да се узакони притежаването на оръжие при задължителна гилзотека, след психиатрическа нарко- и алкохолна експертиза“. Както твърди украинският главен прокурор, в страната има между три и пет милиона единици нелегално огнестрелно оръжие.   \r\nЛуценко поддържа и идеята за узаконяване на проституцията, но е категорично против легализация на наркотиците и въвеждане на смъртното наказание.   \r\n«Ако държавата публично обяви, че защитава правото да се отнема човешки живот, това означава, че тя ще създаде съвременни последователи на Разколников“, е пояснил юристът и политик Юрий Луценко.  \r\nОсвен това той е заявил публично, че е готов „отново да влезе в затвора, ако се наложи“. През 2010 година той е съден за разхищение на държавни средства.   Ивелина Ватова", "date": "2019.01.22", "title": "Известия“: Главният прокурор на Украйна призова да се легализира притежаването на оръжие и  проституцията"}
{"url": "http://www.focus-news.net/news/2019/01/22/2614694/drebnite-targovtsi-ostavat-v-stachna-gotovnost-sreshtu-zakona-za-gorivata-obzor.html", "text": "Представители на Националното сдружение на търговци и превозвачи на горива обявиха решението си отново да преминат в протестна готовност срещу Закона за горивата. Сдружението става член на КРИБ и на АИКБ. В него членуват 110 фирми, като според търговците законът ще засегне 400. На 9 януари Министерски съвет предложи на Народното събрание да отложи срока за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари. От сдружението посочиха, че отлагането на закона с 6 месеца се подкрепя от ГЕРБ, „Обединени патриоти“ и ДПС, „против“ са само от БСП. На 17 януари парламентарната Комисия за наблюдение на приходните агенции и борба със сивата икономика и контрабандата прие предложението за отлагане на закона. Говорителят на Националното сдружение на търговци и превозвачи на горива Симо Симов заяви, че Законът за горивата няма да пребори сивата икономика. „В него няма и едно действие, което да я спре и да влее пари в бюджета“, коментира той. „Дребните търговци обявиха, че са против сивата икономика, защото пречи и на тях. Те опровергаха твърденията, че протестът срещу закона се подготвя от 100 души. „Не сме 100, а 110, но не човека, а фирми“, заяви Симов. Търговците подчертаха, че протеста срещу Закона за горивата нямат намерение да свалят правителството и не работят срещу него. „Не сме политически обвързани, нямаме политическа нагласа, приемаме помощ от всеки, който ни подаде ръка“, уточни говорителят на сдружението и допълни, че са водени разговори със всички партии, с изключение на БСП. От Националното сдружение оповестиха, че до края на седмицата ще уведомят главния прокурор Сотир Цацаров за недоволството си срещу Закона за горивата. Търговците благодариха на омбудсмана Мая Манолова за подкрепата. На 8 януари тя внесе жалба в Конституционния съд срещу промените в Закона за горивата. Омбудсманът заяви, че те нанасят тежък удар върху малките търговци и превозвачи на горива, и са удар срещу гражданите в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монопола. Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. Българската петролна и газова асоциация обяви, че напуска КРИБ заради решението на Министерския съвет да предложи отлагане на закона с 6 месеца. Членовете на асоциацията изразиха своето разочарование от действията на Конфедерацията на работодателите и индустриалците в България, която в писмо до министъра на икономиката Емил Караниколов е поискала отлагане на влизането в сила на закона и е направила предложения за промени в текстовете му, без това да е съгласувано с БПГА. Законът за горивата беше приет от парламента през лятото на 2018 г. и трябваше да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а от дребните - 20 хил. лева. Дистрибуторите на бутилиран газ трябва да притежават минимум 10 хил. бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 до 250 хил. лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 до 200 хил. лв.  \r\nБиляна ИВАНОВА", "date": "2019.01.22", "title": "Дребните търговци остават в стачна готовност срещу Закона за горивата (ОБЗОР)"}
{"url": "http://www.focus-news.net/news/2019/01/22/2614693/izvestiya-ruski-senator-obvinyava-kiev-v-bezotgovornost.html", "text": "Руският сенатор Алексей Пушков обвини украинските власти в безотговорност, това той е написал в страницата си в Туитър, информира  „Известия“ .  \r\nПушков е член на Съвета на Федерацията и по думите му ръководителят на украинското външнополитическо ведомство Павел Климкин по-рано е утвърждавал, че Киев няма нужда от отношения с Москва, но сега отново настоява да се сключи нов договор с «Газпром». По този повод сенаторът задава въпроса: „ Е, добре, нужни ли са отношения или не са?“ Според него нов договор означава „ново изнудване и нов шантаж ». \r\nЗа настояването на Украйна за нов договор заради транзита на руски газ в съответствие с правилата на Евросъюза Климкин е съобщил в понеделник по повод тристранната среща между Русия, Украйна и Еврокомисията в Брюксел.В навечерието на тези преговори обаче украинският дипломат номер едно обяви, че Киев е разтрогнал 49 споразумения с Москва, като предстои да се прекрати действието и на други 50 двустранни съглашения.   \r\nСега действащият договор за транзита на газ между руския «Газпром» и украинския «Нафтогаз» изтича в края на тази година. Украинската компания настоява руският й партньор да изплати почти 12 млрд щатски долара заради очакваните загуби за Украйна в случай на загуба на правата за транзит и спад в цената на украинската газопреносна система.   \r\nМосква неведнъж е отбелязвала, че преносът на газ за Европа през Украйна ще остане само при неговата икономическа обоснованост и възстановяване на баланса на интереси и симетричност в задълженията на двете страни в рамките на същестуващите договорености.    Ивелина Ватова", "date": "2019.01.22", "title": "„Известия“: Руски сенатор обвинява Киев в безотговорност"}
{"url": "http://www.focus-news.net/news/2019/01/22/2614691/izvestiya-zavedeno-e-delo-sled-pozhara-v-cherno-more.html", "text": "Заведено е наказателно дело след пожара, който избухна на плавателните съдове в Черно море и загинаха хора, пише вестник  „Известия“ .  \r\nГибелта на минимум десет души при пожара на плавателните съдове в неутралните води на Черно море е причина да се повдигне иск за съдебно дело. За това са информирали от Южното следствено управление на транспорта в Краснодарск.  \r\n«В Краснодарския край е заведено дело въз основа на човешките жертви при пожара на съдове в неутралните води на Черно море“, се казва в съобщението.   \r\nНа 21 януари бе обявено за смъртта на десет души в резултат на пожара на два плавателни съда в акваторията на Керченския проток, други 14 души бяха спасени при инцидента. По предварителни сведения пожарът на съдовете „Маестро“ и „Кандий“, окито плават под танзанийски флаг, е избухнал поради пренатоварване на горивото.   Ивелина Ватова", "date": "2019.01.22", "title": "„Известия“: Заведено е дело след пожара в Черно море"}
{"url": "http://www.focus-news.net/news/2019/01/22/2615072/ministerstvoto-na-pravosadieto-predlaga-merki-za-zatyagane-na-kontrola-po-pridobivane-na-balgarsko-grazhdanstvo-obzor.html", "text": "Министерството на правосъдието предлага мерки за затягане на контрола по придобиване на българско гражданство. Част от тях предвиждат  отпадане на възможността за получаване на българско гражданство на основание инвестиции , въведена с чл. 12а и чл.14 а от Закона за българско гражданство през  2013 г. Законът урежда облекчена процедура по получаване на гражданство при инвестиции над 1 млн. лв. Анализ обаче показва, че с въведените през 2013 г. облекчения не е постигната целта за увеличаване на чуждестранни инвестиции и икономическо развитие, не са разкрити нови работни места и не е постигнат икономически растеж. „България като държава няма икономически принос от даване на гражданство срещу инвестиция. За периода от 2013 г. до 2019 г. само четири лица са се възползвали от възможността за получаване на българско гражданство на основание инвестиции, по чл. 12а от Закона за българско гражданство, а тези по чл. 14а са 46”, съобщи зам.-министърът на правосъдието Десислава Ахладова. Тя отбеляза също, че няма контрол върху поддържането на инвестицията и много често става така, че една инвестиция съществува, докато дадено лице получи гражданство, след което тя спира. „Два бяха вариантите и подходите, въз основа на промяна на гражданството. Първият - да се отменят изцяло двете разпоредби, а вторият - да се създаде орган, който да следи за поддържането на тези инвестиции. Тъй като броят на тези инвестиции е изключително малък, вероятно това не представлява интерес“, коментира зам.-министър Ахладова. \r\nОт Министерството предвиждат още въвеждането на  изискване кандидатите за гражданство на основание на произход да владеят български език и да имат работа и доход в страната . „Почти няма държава в ЕС, която да предоставя гражданство, без да изисква от кандидатите да владеят езика на самата държава. Освен това изискването, което считаме, че трябва да се въведе, е да има доход или занятие в държавата. По този начин считаме, че няма да има случай, в който един човек да каже, че кандидатства за гражданство, само и само за да може да отиде в ЕС и да работи там т.е. той наистина трябва да се чувства български гражданин“, обясни зам.-министърът на правосъдието. Тя каза още, че познаването на българската история и на работата на институциите също ще бъдат въведени като изисквания за получаване на гражданство, като МОН ще бъде органът, който ще издава удостоверения, както е и в момента. \r\nПромените в проектозакона, изработен от Министерството на правосъдието включват още  съкращаване на сроковете и прецизиране на критериите за предоставяне на българско гражданство,  осъществяване на качествен контрол върху отговорните за предоставяне на българско гражданство институции, с оглед спазването на законовите процедури и срокове, премахване на изискването за представяне на някои официални удостоверителни документи на хартиен носител, опростяване на процедурите и подобряване на ефективността на процесите по даване на българско гражданство . Проектът за промени на Закона за българското гражданство ще бъде обсъден на 30 януари т.г. от Съвета за развитие към Министерски съвет и ще бъде публикуван за обществено обсъждане. За предприетите мерки от Министерството на правосъдието е уведомен и еврокомисарят на правосъдието, защита на потребителите и равнопоставеността на половете Вера Йоурова.  \r\nНяколко часа преди Министерството да оповести мерките, „Ройтерс“ съобщи, че в доклад на ЕК се описват „опасни схеми“ за купуване на гражданство и право на пребиваване в три страни от ЕС - Малта, Кипър и България. Чрез схемите се избягват необходимите проверки за произхода на имуществото на чужденците. Това прави възможно подпомагане на престъпни групи на територията на ЕС, води до повишен риск от пране на пари, корупция и укриване на данъци, се посочва в доклад на ЕК. Малта, Кипър и България са единствените членки на ЕС, в които действат програми за продажба на гражданство. Според доклада на ЕК тези държави не правят достатъчни проверки на произхода на богатството на хората, които си купуват гражданство. Зам.-министър Ахладова коментира, че България е посочена от ЕК като страна, в която има такава процедура, не е посочена като държава, която е рискова за такива злоупотреби. „Казва се, предполагам, че това са трите държави, в които съществува такава процедура, като съответно ЕК ще следи тази процедура в тези държави, след което ще даде препоръки и ще каже дали има такива проблеми“, добави тя. Агенция „Фокус“ припомня:  От 2 януари 2019 г. Министерство на правосъдието въведе електронна регистрация за подаване на документи за българско гражданство, като кандидатите вече резервират само по електронен път дата и час за подаване на молби и провеждане на интервю. Промяната дойде, след като на 29 октомври 2018 г. при акция на Специализираната прокуратура бяха арестувани 20 служители на Държавната агенция за българите в чужбина по разследване на схеми за незаконни практики за получаване на удостоверение за произход, необходимо за издаване на българско гражданство. От прокуратурата тогава съобщиха, че Държавната агенция за българите в чужбина имала 20 000 забавени преписки за около година. Специализираната прокуратура повдигна обвинение на четирима от задържаните – председателят на ДАБЧ Петър Харалампиев, главният секретар на агенцията Красимир Томов, сръбският гражданин Марко Стойо и Петя Симеонова. Съдът остави за постоянно в ареста първите трима, а Симеонова бе пусната под гаранция заради влошеното здравословно състояние. Делото все още не е влязло в съда. В началото на ноември на 2018 г. Харалампиев бе освободен от ръководния пост в ДАБЧ, по-късно същия месец премиерът Бойко Борисов поиска проверка на всички паспорти, издавани на българите в чужбина за последните 5 години и възложи на ресорните министри на вътрешните работи и на правосъдието да измислят най-подходящия механизъм за закриване на агенцията.", "date": "2019.01.22", "title": "Министерството на правосъдието предлага мерки за затягане на контрола по придобиване на българско гражданство (ОБЗОР)"}
{"url": "http://www.focus-news.net/news/2019/01/22/2614690/afp-mvf-brekzit-trevozhi.html", "text": "Главният икономист на Международния валутен фонд (МВФ) Гита Гопинат обяви пред започналия в Давос Световен икономически форум,че несигурността, която обкръжава развода на Великобритания с ЕС, липсата на договореност само седмици преди напускането му от Обединеното кралство, създават безпокойство в световната икономическа общност, предава  AFP .  \r\n\"Отстраняването на тази несигурност незабавно трябва да се превърне в императив за лидерите“, е мнението на МВФ. Институцията настоява да се предприемат реални действия, за да се избегнат рисковете, пред които може да се изправи световната икономика.  \r\nНяколко от големите икономики бележат рязък спад на БВП. Сред тях са Германия, Италия и Мексико, по-слабо този процес се регистрира във Франция, като причина за него се приемат демонстрациите на „жълтите жилетки“, които разтърсиха страната.   \r\nВ същото време САЩ и Китай, двете световни икономически сили, се превръщат в източник на рисковете заради търговската война, която водят помежду си, но едновременно с това не се забелязват и някакви съществени промени при тях.  \r\nОчаква се през 2019 година американският БВП да се увеличи с 2.5 процента, а през 202-та - с 1.5 на сто. При Китай предвижданията на МВФ са и в двете следващи години той да нарасне с 6.2, в момента азиатският гигант преживява и издържа на натиска на необичайно забавяне на икономическите темпове на развитие.   \r\nИ докато растежът се забавя, от британската неправителствена организация Оксфам предупреждават в данните, които представят пред участниците в Световния икономически форум в Давос, че графиката на неравенствата върви нагоре: състоянието на 26-те най-богати на планетата, трима от тях ще участват в Давоския форум през следващите дни, в момента се равнява на средствата, притежавани от най-бедната половина на човечество.  \r\n„Крайното неравенство е извън контрол“, заявява в интервю за агенция AFP изпълнителният директор на Оксфам Уини Бянима. Ако общото състояние на милиардерите през 2018 година е нараствало с по  два милиарда и половина долара всеки ден, то относителното богатство на най-бедните три милиарда и 800 милиона жители на планетата е намаляло за същия период с 11 процента. Така разширяващата се ножица между бедни и богати подкопава борбата с бедността, разстройва икономиките и подхранва обществения гняв и ярост.    Ивелина Ватова", "date": "2019.01.22", "title": "AFP: МВФ: Брекзит тревожи"}
{"url": "http://www.focus-news.net/news/2019/01/22/2614696/", "text": "С ритуала „миене на ръце“ Първа САГБАЛ „Света София“ отбеляза Деня на родилната помощ. На този ден отдаваме почит на своите баби акушерки, които някога са били единствената родилна помощ. Помагали са не само в мига на самото раждане, но и преди, и след него. Лекарите-акушери отбелязват празника на 21 януари по стар стил, а по църковния календар се води на 8 януари. По традиция рано сутринта на Бабинден жените, които имат деца на възраст от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Бабата връзва на детето мартеничка от бял и червен конец и паричка. Дарява детето с чорапки и ризка.  \r\nПо случай празника в ПСАГБАЛ „Света София“ ритуалът „миене на ръце“ беше възпроизведен. Участие в събитието взеха кметът на София Йорданка Фандъкова, Дончо Барбалов - заместник-кмет по направление „Финанси и стопанска дейност” и вр. и.д заместник-кмет по направление „Столично общинско здравеопазване“, както и д-р Веселин Милев - председател на постоянната комисия по здравеопазване и социална политика към Столичен общински съвет. \r\nПред журналисти кметът на София Йорданка Фандъкова изтъкна, че двете общински АГ болници - „Св. София“ и „Шейново“ са едни от най-добрите в страната. „За миналата година 4758 бебета са се родили в двете общински АГ болници“, заяви тя и уточни, че родените деца само от началото на годината в болница „Света София“ са над 140. „Това се дължи на многото усилия на хората, които работят. Затова предложих в общинската програма за медицински сестри, която създадохме миналата година, да включим и подготвящите се акушерки, за да получават стипендии и да се ангажират след това да работят в общинските АГ болници“, съобщи столичният кмет. По думите ѝ общинската ин витро програма също има положителен резултат с 9 новородени бебета - 5 момченца и 4 момиченца. Изпълнителният директор на ПСАГБАЛ „Света София“ д-р Гергана Коларова обяви, че е изключително благодарна на Столична община за инвестициите, които получава здравното заведение. Тя поздрави всички акушер-гинеколози в България по повод празника и им пожела здраве и търпение, с което да посрещат пациентите си. „Всички сме били майки и знаем какви сме били като бременни. Грижата за детето в този момент е най-важната. Нека да бъдем по-добри, по-успешни и здрави, за да продължаваме напред“, коментира д-р Коларова.  \r\nДатата се отбелязва тържествено в акушеро-гинекологичните отделения на болници и клиники в цялата страна.  \r\nДаяна ДЮЛГЕРОВА", "date": "2019.01.22", "title": "С ритуала „миене на ръце“ Първа САГБАЛ „Света София“ отбеляза Деня на родилната помощ (ОБЗОР)"}
{"url": "http://www.focus-news.net/news/2019/01/22/2614698/the-daily-express-zemetresenie-v-indoneziya.html", "text": "Силно масивно земетресение с магнитуд от 6.1 разлюля в понеделник остров Сумбава. Огненият пръстен се разтресе, пише британският  The Daily Express , като цитира Геологично изследване на САЩ.  \r\nЕпицентърът му е южно от остров Сумбава. \r\nИндонезия непрекъснато е сполитана от подобни земетресения заради положението си в т. нар. Огнен пръстен. Последното опустошително земетресение, което връхлетя страната, беше на остров Ломбок, разположен на запад от Сумбава. Неотдавна остров Сулавеси пострада от двойното природно бедствие – земетресение, съпроводено с цунами.    Ивелина Ватова", "date": "2019.01.22", "title": "The Daily Express: Земетресение в Индонезия"}
{"url": "http://www.focus-news.net/news/2019/01/22/2614699/", "text": "Рекорден брой участници ще се включат в 28-ото издание на Международния фестивал на маскарадните игри „Сурва“ 2019 г.  Събитието бе анонсирано на пресконференция в зала „Средец“ на Министерство на културата  от неговите организатори.  \r\nФестивалът ще се проведе под патронажа на министъра на културата Боил Банов на 25, 26 и 27 януари в Европейската столица на сурвакарските игри - Перник.  \r\nНа пресконференцията  заместник-министърът на културата Румен Димитров  припомни, че „Сурва“ е вписан в представителния списък на ЮНЕСКО за нематериално културно средство, но според него по-важното е, че обичаят е в сърцата на поколения българи.  „Ще видите маски, от всички етнографски области на страната, ще можете да се запознаете с различни регионални варианти на маскиране. Заслужава си да посетите град Перник и да преживеете магията на „Сурва“, коментира той. Кметът на Перник Вяра Церовска  от своя страна добави: „Очакваме ви на 25, 26 и 27 януари в центъра на фестивалите – Перник“. Тя определи  „Сурва“ като най-авторитетното, най-мащабното и очаквано събитие.  По думите й около основното събитие  има изключително много допълнителни мероприятия, които ще дадат възможност на всеки от гостите в Перник да бъде част от атмосферата.  Според нея неслучайно фестивалът е част от нематериалното културно наследство на ЮНЕСКО. „Защото всичко, което се случва в Перник е истинско – и участниците, и ритуалите, и гозбите, и хората, и настроението на перничани“, отбеляза Церовска. Кметът обърна внимание, че в „Сурва“ участват над 7500 участници. Тя изтъкна, че в „Сурва“ ще се включат и 1300 деца, което показва, че традицията е жива и ще продължи.  \r\nПовече за броя на участниците разказа  заместник-кметът Севдалина Ковачева . Тя  поясни, че тазгодишното издание ще се радва на рекорден брой участници - над 600 души повече в сравнение с миналата година. По думите ѝ това се дължи на факта, че всяка година международният фестивал на маскарадните игри не спира да се разраства. Ковачева допълни, че за първа година над 120 групи ще се включат в маскарадните дефилета, като групите са от 40 общини и 17 области както от страната, така и от чужбина. „Този огромен интерес след себе си води и все повече и повече зрители“, каза още Ковачева. Тя обясни, че и тази година се очакват изключително много гости, които да се включат в събитието. Тя допълни, че се организира и младежка „Сурвакариада\", като за първи път има заявки от учебни заведения от други населени места, а не само от Перник. Директорът на РИМ – Перник Венцислава Крумова  коментира, че три групи ще имат свое представителство в журито на 28-ото издание на „Сурва“. „Председател на журито и тази година ще бъде проф. д-р Георг Краев. Останалите членове на журито са доц. д-р Валентина Ганева Райчева от Института по етнология и фолклористика към БАН, асистент д-р Милена Любенова, Цветана Манова, етнолог и Елена Темелкова, художник\", поясни тя. Крумова допълни, че за 26-ти пореден път заедно с фестивала ще се проведе и научна конференция. Директорът на РИМ – Перник добави още, че тазгодишният научен форум ще бъде озаглавен „Делниците и маските“, като до момента са заявени 33 доклада за него.  \r\nДеница КИТАНОВА", "date": "2019.01.22", "title": "Рекорден брой участници ще се включат в 28-ото издание на Международния фестивал на маскарадните игри „Сурва“ 2019 г. (ОБЗОР)"}
{"url": "http://www.focus-news.net/news/2019/01/22/2614703/nezavisimaya-gazeta-germaniya-vaznameryava-da-dovede-do-kray-stroitelstvoto-na-severen-potok-2.html", "text": "Основните въпроси от енергоснабдяването на Европа се обсъждат в Брюксел с участието на Европейската комисия, Русия и Украйна, пише в днешния си брой руската  „Независимая газета“ .  \r\nВ понеделник, 21 януари, започна вторият кръг от тристранните преговори между РФ, Еврокомисията и Украйна  за съдбата на транзита на руски газ през Украйна след 2019 година.   \r\nКакто е известно първият кръг преговори се проведе в Берлин през юли 2018 г. Тогава трите страни се договориха да създадат работна експертна група, която да обсъди всички въпроси, свързани с транзита на газа. Експертите се събраха два пъти през септември и разгледаха проблемите за управлението на украинската газопреносна система, елементи от украинското и европейското законодателство, тарифите за пренос на газ. Освен това те прецениха и какви ще са потребностите на ЕС от това гориво в следващите 10 години.  \r\nСега Еврокомисията възнамерява да разбере, категорично и ясно, какви задължения поемат РФ и Украйна за самия транзит, като се има пред вид, че сега действащият договор между тях изтича в края на 2019-та. Това се казва в съобщението на Еврокомисията за новия преговорен кръг.   \r\nНа входа на преговорите стоят германското правителство и фирмите, които участват в изграждането на „Северен поток-2“, които са подложени на мощен натиск от страна на САЩ. Американският посланик в Берлин Ричард Гренел в началото на януари разпрати писма до европейските компании с предложение да се оценят рисковете, свързани с проекта. После той публикува статия със събраните данни в известния аналитичен вестник на ФРГ Rheinische Post. Основният аргумент на посланика се свеждат до това, че „Северен поток-2“ застрашава възможността руски газ да се транзитира през Украйна.   \r\nПреди началото на втория кръг от преговори германският министър на икономиката Петер Алтмайер реши, че е нужно да направи специално изявление по този повод.  Пред деловия германски вестник Handelsblatt той заяви, че «федералното правителство няма да се намесва в този процес, тъй като за това отсъстват правни основания. » „Този проект не е момченце“, каза Алтмайер. \r\nГерманският институт за изучаване на общественото мнение Forsa проведе допитване в средата на януари, за да разбере какви са нагласите сред обществото по отношение на „Северен поток-2“. Както съобщава германската информационна агенция n-tv, 91 процента от анкетираните възприемат изказванията на американския посланик като „недопустими и необичайни“. 77 на сто я приемат като шантаж по отношение на европейските фирми. Както отбелязва ръководителят на Forsa Манфред Гюлнер, «германците прекрасно разбират, че сблъсъците около проекта „Северен поток-2“ имат не политически характер (както се стараят САЩ да ги представят – бел. „Независимая газета“), а икономически. \r\nГюлнер отбелязва, че по-голяма част от гражданите на Германия си дават сметка, че в следващите години енергопотреблението в страната ще се увеличава и използването само на възобновляеми източници  няма да може да покрие възникващите нужди. Мнозинството анкетирани е на мнение, че изчерпващите се източници в Норвегия и в други страни по-скоро могат да се компенсират от Русия, а не от САЩ.   \r\nВ края на отминалата седмица председателят на руския Комитет по енергетика към Държавната дума Павел Завалний на специална пресконференция отговори на въпроса на „Независимая газета“, като обърна внимание на факта, че Русия ще продължи да използва украинската газопреносна система за да доставя синьо гориво за Европа. Освен с всичко друго, това се свързва и със значителното увеличение на неговото потребление в цяла Европа. По думите му, в противен случай Русия ще трябва да построи още един газопровод през Балтийско море – „Северен поток-3“ .                  Ивелина Ватова", "date": "2019.01.22", "title": "„Независимая газета“: Германия възнамерява да доведе до край  строителството на „Северен поток-2“"}
{"url": "http://www.focus-news.net/news/2019/01/22/2614705/vedomosti-yaponiya-shte-investira-nad-edin-miliard-rubli-za-hranilishte-za-radioaktivni-otpadatsi-v-primorieto.html", "text": "Япония е готова да вложи над милиард рубли, за да създаде център за дългосрочно съхраняване на радиоактивни отпадъци в Приморието, пише вестник  „Ведомости“ , като цитира Константин Сиденко, директор на Далекоизточния център за радиоактивни отпадъци (ДальРАО). \r\nПарите ще се изразходват за купуване на оборудване. Сиденко е добавил, че съгласно постигнатото споразумение в Русия няма да се внасят и преработват подобни отпадъци от Япония, тъй като това е забранено от руското законодателство. Става дума за вече натрупани отпадъци в Приморието. \r\nЦентърът работи заедно в тази област с Япония. «В рамките на споразумението се предвижда преди всичко японската страна да съдейства за ликвидиране на наследството от „студената война“, отбелязва директорът на ДальРАО, като уточнява, че японската страна финансира осигуряването на радиационната безопасност в региона, тъй като Токио се безпокои от „последиците от аварията във Фукушима“, а „като участва във финансирането на дейности по ликвидацията им, тя си гарантира и собствената безопасност от потенциална заплаха от радиационните обекти в Приморието“.  \r\nАварията във „Фукушима“ е от март 2011 година, причинена като следствие от цунами след мощно земетресение.    Ивелина Ватова", "date": "2019.01.22", "title": "„Ведомости“: Япония ще инвестира над един милиард рубли за хранилище за радиоактивни отпадъци в Приморието"}
{"url": "http://www.focus-news.net/news/2019/01/22/2614706/35-godishen-mazh-e-zadarzhan-po-sluchaya-sas-schupenite-prozortsi-na-sofiyskata-sinagoga-obzor.html", "text": "35-годишен мъж е задържан като заподозрян по случая със счупените с камъни прозорци на Софийската синагога. Той е отведен в Трето РУ, където се изясняват мотивите за деянието. Вандалският акт е извършен след обяд на 19 януари (събота). От организация на евреите в България \"Шалом\" съобщиха, че е счупен прозорец на Голямата молитвена зала, която се намира от страната на Централни хали. \"Инцидентът сам по себе си е изключително обезпокоителен, но пълното отсъствие на реакция от страна на минувачите по улицата е още по-притеснително\", коментира председателят на ОЕБ \"Шалом\" доц. д-р Александър Оскар. \"Безопасността на хората от общността в момента е най-важна и ще работим заедно с органите на реда и компетентните институции в страната тя да бъде гарантирана. Не можем да се примирим, че в България езикът на омразата вече има физически прояви с директни посегателства върху еврейска комунална собственост\". От организацията припомниха, че случилото се е само дни преди Международния ден в памет на жертвите на Холокоста - 27 януари. \r\nПо повод извършеното посегателство Главното мюфтийство разпространи своя официална позиция, с която остро осъжда случилото се. „Това е вандалски акт на нетърпимост и религиозна омраза към малцинствените религиозни общности. Искрено се надяваме, че извършителят ще отговори пред съда за деянията си\", заявиха от Главното мюфтийство. В позицията се посочва, че подобни вандалски прояви се случват не рядко, наливат масло в огъня и разрушават сериозно мира и спокойствието в България. „Призоваваме държавата да осигурява безопасността на членовете на религиозните общности и спокойното провеждане на молитвите в духовните храмове. Религията учи на морал, етика, честност, култура и благонравие, не трябва да се плашим от нея, а напротив да намерим спасението в нея. В среда на морална и културна разруха, тя ни е необходима повече от всякога\", посочват от Главното мюфтийство.", "date": "2019.01.22", "title": "35-годишен мъж е задържан по случая със счупените прозорци на Софийската синагога (ОБЗОР)"}
{"url": "http://www.focus-news.net/news/2019/01/22/2614697/afp-globalnata-ikonomika-otslabva.html", "text": "В доклада на Международния валутен фонд, който излезе в навечерието на Световния икономически форум в Давос, се казва, че  \"ключов източник за риска си остава ескалацията на напрежението в търговската сфера\", информира  AFP  и изтъква, че международната финансова институция се фокусира върху рязкото влошаване на ситуацията на борсите в последните седмици на 2018 година.   \r\nВашингтон и Пекин на 1 декември обявиха 90-дневно „прекратяване на огъня“, но рисковете си останаха, както и съмнението, че през пролетта искрите на напреженията отново ще се разгорят и ще подпалят \" перспективите за глобалната икономика“. \r\nДруго голямо безпокойство идва от възможността Китай рязко да забави собственото си икономическо развитие, което ще се отрази в цяла Азия.   \r\nОсвен търговските рискове, продължаващото вече месец спиране на работата на федералните институции в САЩ и вероятността за Брекзит без сделка са също във фокуса на МВФ.   \r\nФондът предвижда за 2019 г. ръст на британската икономика от 1.5 процента, същият като през октомври 2018, но предупреждава, че той не е гарантиран, тъй като около Брекзит има много неизвестни.    Ивелина Ватова", "date": "2019.01.22", "title": "AFP: Глобалната икономика отслабва"}
{"url": "http://www.focus-news.net/news/2019/01/22/2614708/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Основните въпроси от енергоснабдяването на Европа се обсъждат в Брюксел с участието на Европейската комисия, Русия и Украйна, пише в днешния си брой руската  „Независимая газета“ .  \r\nВ понеделник, 21 януари, започна вторият кръг от тристранните преговори между РФ, Еврокомисията и Украйна  за съдбата на транзита на руски газ през Украйна след 2019 година.   \r\nКакто е известно първият кръг преговори се проведе в Берлин през юли 2018 г. Тогава трите страни се договориха да създадат работна експертна група, която да обсъди всички въпроси, свързани с транзита на газа. Експертите се събраха два пъти през септември и разгледаха проблемите за управлението на украинската газопреносна система, елементи от украинското и европейското законодателство, тарифите за пренос на газ. Освен това те прецениха и какви ще са потребностите на ЕС от това гориво в следващите 10 години.  \r\nСега Еврокомисията възнамерява да разбере, категорично и ясно, какви задължения поемат РФ и Украйна за самия транзит, като се има пред вид, че сега действащият договор между тях изтича в края на 2019-та. Това се казва в съобщението на Еврокомисията за новия преговорен кръг.   \r\nНа входа на преговорите стоят германското правителство и фирмите, които участват в изграждането на „Северен поток-2“, които са подложени на мощен натиск от страна на САЩ. Американският посланик в Берлин Ричард Гренел в началото на януари разпрати писма до европейските компании с предложение да се оценят рисковете, свързани с проекта. После той публикува статия със събраните данни в известния аналитичен вестник на ФРГ Rheinische Post. Основният аргумент на посланика се свеждат до това, че „Северен поток-2“ застрашава възможността руски газ да се транзитира през Украйна.   \r\nПреди началото на втория кръг от преговори германският министър на икономиката Петер Алтмайер реши, че е нужно да направи специално изявление по този повод.  Пред деловия германски вестник Handelsblatt той заяви, че «федералното правителство няма да се намесва в този процес, тъй като за това отсъстват правни основания. » „Този проект не е момченце“, каза Алтмайер. \r\nГерманският институт за изучаване на общественото мнение Forsa проведе допитване в средата на януари, за да разбере какви са нагласите сред обществото по отношение на „Северен поток-2“. Както съобщава германската информационна агенция n-tv, 91 процента от анкетираните възприемат изказванията на американския посланик като „недопустими и необичайни“. 77 на сто я приемат като шантаж по отношение на европейските фирми. Както отбелязва ръководителят на Forsa Манфред Гюлнер, «германците прекрасно разбират, че сблъсъците около проекта „Северен поток-2“ имат не политически характер (както се стараят САЩ да ги представят – бел. „Независимая газета“), а икономически. \r\nГюлнер отбелязва, че по-голяма част от гражданите на Германия си дават сметка, че в следващите години енергопотреблението в страната ще се увеличава и използването само на възобновляеми източници  няма да може да покрие възникващите нужди. Мнозинството анкетирани е на мнение, че изчерпващите се източници в Норвегия и в други страни по-скоро могат да се компенсират от Русия, а не от САЩ.   \r\nВ края на отминалата седмица председателят на руския Комитет по енергетика към Държавната дума Павел Завалний на специална пресконференция отговори на въпроса на „Независимая газета“, като обърна внимание на факта, че Русия ще продължи да използва украинската газопреносна система за да доставя синьо гориво за Европа. Освен с всичко друго, това се свързва и със значителното увеличение на неговото потребление в цяла Европа. По думите му, в противен случай Русия ще трябва да построи още един газопровод през Балтийско море – „Северен поток-3“ . \r\n*** Япония е готова да вложи над милиард рубли, за да създаде център за дългосрочно съхраняване на радиоактивни отпадъци в Приморието, пише вестник  „Ведомости“ , като цитира Константин Сиденко, директор на Далекоизточния център за радиоактивни отпадъци (ДальРАО). \r\nПарите ще се изразходват за купуване на оборудване. Сиденко е добавил, че съгласно постигнатото споразумение в Русия няма да се внасят и преработват подобни отпадъци от Япония, тъй като това е забранено от руското законодателство. Става дума за вече натрупани отпадъци в Приморието. \r\nЦентърът работи заедно в тази област с Япония. «В рамките на споразумението се предвижда преди всичко японската страна да съдейства за ликвидиране на наследството от „студената война“, отбелязва директорът на ДальРАО, като уточнява, че японската страна финансира осигуряването на радиационната безопасност в региона, тъй като Токио се безпокои от „последиците от аварията във Фукушима“, а „като участва във финансирането на дейности по ликвидацията им, тя си гарантира и собствената безопасност от потенциална заплаха от радиационните обекти в Приморието“.  \r\nАварията във „Фукушима“ е от март 2011 година, причинена като следствие от цунами след мощно земетресение. \r\n*** Руският сенатор Алексей Пушков обвини украинските власти в безотговорност, това той е написал в страницата си в Туитър, информира  „Известия“ .  \r\nПушков е член на Съвета на Федерацията и по думите му ръководителят на украинското външнополитическо ведомство Павел Климкин по-рано е утвърждавал, че Киев няма нужда от отношения с Москва, но сега отново настоява да се сключи нов договор с «Газпром». По този повод сенаторът задава въпроса: „ Е, добре, нужни ли са отношения или не са?“ Според него нов договор означава „ново изнудване и нов шантаж ». \r\nЗа настояването на Украйна за нов договор заради транзита на руски газ в съответствие с правилата на Евросъюза Климкин е съобщил в понеделник по повод тристранната среща между Русия, Украйна и Еврокомисията в Брюксел.В навечерието на тези преговори обаче украинският дипломат номер едно обяви, че Киев е разтрогнал 49 споразумения с Москва, като предстои да се прекрати действието и на други 50 двустранни съглашения.   \r\nСега действащият договор за транзит на газа между руския «Газпром» и украинския «Нафтогаз» изтича в края на тази година. Украинската компания настоява руският й партньор да изплати почти 12 млрд щатски долара заради вероятни загуби за Украйна в случай на загуба на правата за транзит и спад в цената на украинската газопреносна система.   \r\nМосква неведнъж е отбелязвала, че преносът на газ за Европа през Украйна ще остане само при неговата икономическа обоснованост и възстановяване на баланса на интереси и симетричност в задълженията на двете страни в рамките на съществуващите договорености.", "date": "2019.01.22", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/22/2614709/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В понеделник вечерта премиерът на Великобритания на два пъти се обяви против настояването на своята опозиция за втори референдум за Брекзит, като категорично обясни, че той би заплашил „социалната сплотеност“ на Великобритания. Тя настоя център на нейната стратегия да останат преговорите за промяна на ирландския предпазен механизъм, пише  The Guardian .   \r\nДо 29 март, когато Кралството трябва да напусне Европейския съюз, по закон остават 67 дни. В този срок тя трябва да убеди депутатите и бизнесгрупите, като им предложи доказателства, че наистина желае да промени курса.  \r\nВ обръщението си към парламентаристите от Камарата на общините премиерът очерта три промени, които са били изтъкнати по време на дискусиите с колегите й в шестте дни след като нейният проект за Брекзит беше отхвърлен.  Те предвиждат по-консултативен подход към следващата фаза на преговори с Брюксел, като в нея се включат по-активно депутати, бизнесите и профсъюзите, по-категорично обявяване на работническите права и екологичните стандарти, и, трето, нов опит да се обсъдят съмненията на лейбъристите и северноирландските демократи юнионисти за ирландския предпазен механизъм, които след това тя ще дискутира с Брюксел.   \r\nМей обаче пропусна идеята за удължаване на сроковете по Член 50 и преувеличи потенциалните последици от евентуален нов вот за Брекзит. Нейният говорител обяви, че „няма договореност за доверието между електората и правителството в момента и премиерът е твърдо убеден, че е правителствен дълг да се действа, като се зачита волята на гласоподавателите.” \r\n Мей решително отхвърли идеята за отхвърляне на възможността за Брекзит без сделка, като заяви категорично, че единственият начин това да се случи е, ако се приеме нейната сделка. \r\n***  Европейският съюз замисля заговор, за да блокира Брекзит, Найджъл Фарадж разкрива защо Брюксел „си мисли, че Брекзит е мъртъв“, пише вестник  The Daily Express .   \r\nСпоред политика за Брюксел излизането на Великобритания от ЕС е „мъртво“, след като премиерът Тереза Мей не успя да прокара своето Споразумение за напускането му през Камарата на общините миналата седмица.  \r\nВодещият поддръжник на Брекзит и евродепутат твърди, че в ЕС смятат Брекзит за „приключен“, след като мнозинство от 230 депутати отхвърли плана на Мей. Пред вестника той е заявил: „те си мислят, че с Брекзит е свършено“ и е добавил „Тази сутрин от член на секретариата на Европейския парламент ми казаха „Брекзит е мъртъв“.  \r\nПосле е продължил: “Ферхофщад, Ги Ферхофщад, главният преговарящ от Европарламента, моят дявол и враг, публичен и личен, каза: „Най-лошото нещо за Британия си остава факта, че Фарадж може да се завърне“.  \r\nКоментирайки дали може да се постигнат нови компромиси с ЕС, той е обявил: “Мисля, че те ще заложат на сигурното. Смятам, че равнището, на което може да се споразумеят Барние и редица политически фигури в тази страна, е като се признае, че в Парламентът и в частност г-н Бъркоу не искат това да се случи. Пак, надявам се да греша, но съм твърде прагматичен и мисля, че имам право в повечето случаи.“  \r\nКоординаторът от страна на ЕС за Брекзит Ферхофщад в края на седмицата обяви, че Обединеното кралство ще има един ден, за да се върне обратно в ЕС.  В неделното издание на Тhe Mail той написа: “Сделката е на масата и тя не трябва да изключва възможността за връщане в бъдеще. Не се съмнявам, че някой ден някой млад политик ще върне обратно в ЕС Великобритания, където й е мястото.” \r\nФарадж е добавил също: “Да заключваме политиците в една стая, докато най-сетне се разберат, е нещо, което ми беше любимо занимание в миналото, когато бях министър председател на Белгия, където постоянно се изправяхме пред екзистенциални преговори, свързани с езика и идентичността. \r\n*** Миналата седмица имаше твърде много ликуване сред тълпите извън Камарата на общините, когато стойността на сделката на Тереза Мей се срина до рекордно ниско ниво, пише днешният  The Telegraph  и предупреждава: „И все пак ние вероятно ще трябва да си припомняме този момент в годините пред нас, които ще са пагубни за британската демокрация.   \r\nС един удар само, мнозинството депутати се оказаха единни в желанието си парализират единственото добро правителство, с което разполагаме, като направиха така, че Брекзит се оказа невъзможна сделка и не могат да я включат в програмата си, а сред по-голяма част от населението създадоха нетърпимо отвращение от процедурите, с които се занимават. От всичко най-важно се оказа, няма значение колко е мъдро и разумно или не, те настроиха часовника на обратно броене… на път към нов референдум.  \r\nИ сега е твърде възможно и да стигнем отново до него, коментира на първа страница The Telegraph.", "date": "2019.01.22", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/22/2614707/pregled-na-mezhdunarodnite-novini-do-6-chasa-agentsiya-fokus.html", "text": "Независимо от решението за споразумението на Преспанския договор и кога ще са изборите в Гърция, партията на Алексис Ципрас ще е победител. Това каза за обзорното предаване „Това е България“ на  Радио „Фокус“  икономистът Евангелос Карафотакис. Той обясни, че ако споразумението не бъде гласувано, за което вероятността е едва 10%, ще последват избори след месец, на които се очаква да победи СИРИЗА. Ако то бъде ратифицирано, което е по-вероятно, се очакват избори чак през септември или октомври, а най-вероятният победител отново  е партията на Алексис Ципрас, прогнозира той. „Той може и е доказал, че успява да реши проблеми, които са отлагани в Гърция от години. Ципрас се справи с меморандумите, с проблемите с демокрацията в Северна Македония и дава резултат от работата си. Подкрепата, която има от европейските общности и от САЩ, ще бъде достатъчна, за да спечели изборите“, според икономистът. Евангелос Карафотакис каза още, че премиерът Алексис Ципрас първоначално не е давал вид на човек, който ще постигне резултати, но постепенно се е адаптирал. Според икономиста, Ципрас е изпълнил по най-добрия начин дадените му задачи. Той каза още, че изборите нямат влияние върху икономиката на страната и обясни, че не се очакват икономически проблеми в близките месеци в южната ни съседка. Икономиката върви по пътя на меморандумите без забележки от банки или европейската общност, каза още той. Според него Преспанското споразумение ще помогне на Гърция в позициите й на международната сцена, но няма да се отрази добре на чувствата на народа. \r\n***  След забраната за оперирането на иранската авиокомпания Mahan Air в Германия, САЩ изразиха надежди, че и други държави ще последват примера на Берлин. Това подчерта американският посланик във ФРГ Ричард Гренел, цитиран от националния ежедневник  Die Frankfurter Allgemeine Zeitung . \r\n\"Нито една страна, в която Mahan Air лети, не трябва да се чувства в безопасност\", подчерта каза посланикът на САЩ в Германия пред местни медии. Авиокомпанията лети до Париж, Милано и Барселона, подчерта същевременно дипломатът на Вашингтон. Компанията обслужва 20 дестинации в чужбина. \r\nПо-рано федералното правителство в Берлин лиши Mahan Air от разрешение за излитане и кацане от и на летищата в страната. От Министерството на външните работи аргументираха решението си с необходимостта от мерки срещу авиокомпаниите, превозващи оборудване и хора във военни зони в Близкия Изток, по-специално в Сирия. \r\n*** Около 500 африкански мигранти организираха протестно шествие на Самос срещу лошите условия на живот в центъра за приемане и идентификация на източния егейски остров, съобщава електронното издание на водещия атинския ежедневник  Kathimerini . \r\nРазмахвайки лаврови клони и скандирайки лозунги като „Самос не е добрe“, протестиращите се събраха пред сградата на пристанищните власти, полицейския щаб и кметството. \r\nМигрантите настояват за незабавното им преместване от острова с аргумента, че условията в центъра са непоносими за живот. \r\n*** Икономическият и политическият елит на планетата се събра в Давос за годишната среща на Световния икономически форум. Той бе посрещнат от ясните предупреждения от проучванията на Оксфам, НПО, ситуирана във Великобритания и Северна Ирландия, и на Международния валутен фонд (МВФ), които предупреждават, че международната икономика е в риск, а задълбочаващото се неравенство между бедни и богати засилва обществения гняв, предава  AFP  от швейцарския курорт. \r\nОще преди официалното откриване на годишната седмица, в която богатите и влиятелните фигури в света ще изграждат мрежи и ще се социализират, беше ясно, че тазгодишната им среща ще мине под знака на все по-голяма нестабилност и надигане на популизма.  \r\nВодещи личности от САЩ, Франция, Великобритания и Зимбабве не се включиха в Световния икономически форум 2019-та, за да не пренесат политическия огън у дома.  \r\nМВФ в специално допълнение към своя доклад за развитието на световната икономика предупреждава, че търговските сблъсъци между САЩ и Китай, Брекзит и други източници на несигурност застрашават да подкопаят глобалния растеж още повече и по-бързо в сравнение с предвидените от последния му отчет отпреди три месеца. През октомври Фондът предвиждаше ръст на глобалния БВП от 3,7 процента, сега той е сведен на 3,5 за 2019-та.  \r\nПред репортерите в Давос ръководителят на МВФ Кристин Лагард заяви: \"След две години на стабилно развитие световната икономика започва да се забавя повече отколкото се очакваше, увеличават се и рисковете, Дали това означава, че глобална рецесия ни дебне зад ъгъла? Не! Но със сигурност все по-голяма става опасността от спад в темповете на глобалното развитие.“ \r\n*** Офицерът от Военновъздушните сили и британският гражданин, които бяха задържани в неделя заради заснемане на военни съоръжения в ограничена зона близо до границата с Турция, ще останат в полицейското управление в град Орестиада, докато не се явят пред следовател, съобщава електронното издание на атинския ежедневник  Kathimerini , като уточнява, че това трябва да се случи в сряда, 23 януари.  \r\nДвамата мъже - 29-годишен войник от ВВС на южната ни съседка и 25-годишен член на неправителствена организация - бяха задържани в ограничена зона близо до село Неа Виса. Към момента остава неясно дали срещу тях ще бъдат повдигнати обвинения за шпионаж. \r\n*** Австрийският депутат Щефан Шенах се изказа пред Парламентарната асамблея на Съвета на Европа (ПАСЕ) за решението на парламента в Скопие да промени името на държавата и за националистическите демонстрации в Гърция. Според него те са допринесли Гърция да усети отровата на национализма, информира македонското онлайн издание  МКД , като цитира кореспондента на МИА от Страсбург. \r\nТой е казал: „Когато бях в Македония, изпратих съобщение до политическите партии, от които потърсих отговорност, да не превърнат консултативния характер на референдума в нещо друго. Доволен съм от това, че парламентът приема да стане парламент на Република Северна Македония. Съжалявам за случващото се в Гърция, където се усети отровата на национализма. Мисля, че гръцкият парламент трябва да одобри името Република Северна Македония и най-накрая да се сложи край на този  конфликт \". Щефан Шенах е от групата на социалистите в ПАСЕ. \r\n*** Както информира гръцката онлайн медия  Protothemа.gr , САЩ възнамеряват в скоро време да вдигнат оръжейното ембарго, което от десетилетия са наложили на Кипър. \r\nПрез всички тези години за американската дипломация винаги е било трудно да представи валидни аргументи как сигурността на Кипър се гарантира при подобно ембарго.   \r\nПричина за ембаргото е американската идея, че средиземноморският остров допринася за стабилността и сигурността в региона, а също и че то служи като потенциал за по-тясно сътрудничество между двете нации.   \r\nВъншният министър Никос Христодоулидес заявява, че Вашингтон търси „добавена стойност“, давайки шанс на Никозия да се сдобие с военно оборудване, което ще й позволи да поддържа сигурността в региона.   \r\nЕмбаргото е наложено през 1987 година. Първоначално целта му е да не се позволи да се създават въоръжени сили, които биха провалили дипломатическите усилия да се обедини отново разделеният остров.   \r\nПрез всичките тези години обаче американската дипломация не успя да докаже как това ембарго обслужва интересите, свързани със сигурността както на Кипър, така и на региона. Медията отбелязва също, че в това отношение Кипър е по-слабата страна, а също и жертва на турската агресия.   \r\nХристодоулидес споменава, че процедурата за вдигане на ембаргото се обсъжда в Конгреса на САЩ. Все по-ясно е позицията на американските депутати – Вашингтон повече не гледа на Кипър само като на място, където има нерешен етнически конфликт.   \r\n*** Главният икономист на Международния валутен фонд (МВФ) Гита Гопинат обяви пред започналия в Давос Световен икономически форум,че несигурността, която обкръжава развода на Великобритания с ЕС, липсата на договореност само седмици преди напускането му от Обединеното кралство, създават безпокойство в световната икономическа общност, предава  AFP .  \r\n\"Отстраняването на тази несигурност незабавно трябва да се превърне в императив за лидерите“, е мнението на МВФ. Институцията настоява да се предприемат реални действия, за да се избегнат рисковете, пред които може да се изправи световната икономика.  \r\nНяколко от големите икономики бележат рязък спад на БВП. Сред тях са Германия, Италия и Мексико, по-слабо този процес се регистрира във Франция, като причина за него се приемат демонстрациите на „жълтите жилетки“, които разтърсиха страната.   \r\nВ същото време САЩ и Китай, двете световни икономически сили, се превръщат в източник на рисковете заради търговската война, която водят помежду си, но едновременно с това не се забелязват и някакви съществени промени при тях.  \r\nОчаква се през 2019 година американският БВП да се увеличи с 2.5 процента, а през 202-та - с 1.5 на сто. При Китай предвижданията на МВФ са и в двете следващи години той да нарасне с 6.2, в момента азиатският гигант преживява и издържа на натиска на необичайно забавяне на икономическите темпове на развитие.   \r\nИ докато растежът се забавя, от британската неправителствена организация Оксфам предупреждават в данните, които представят пред участниците в Световния икономически форум в Давос, че графиката на неравенствата върви нагоре: състоянието на 26-те най-богати на планетата, трима от тях ще участват в Давоския форум през следващите дни, в момента се равнява на средствата, притежавани от най-бедната половина на човечество.  \r\n„Крайното неравенство е извън контрол“, заявява в интервю за агенция AFP изпълнителният директор на Оксфам Уини Бянима. Ако общото състояние на милиардерите през 2018 година е нараствало с по  два милиарда и половина долара всеки ден, то относителното богатство на най-бедните три милиарда и 800 милиона жители на планетата е намаляло за същия период с 11 процента. Така разширяващата се ножица между бедни и богати подкопава борбата с бедността, разстройва икономиките и подхранва обществения гняв и ярост.", "date": "2019.01.22", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/22/2614695/the-guardian-spored-mey-vtori-referendum-shte-zastrashi-sotsialnata-splotenost.html", "text": "В понеделник вечерта премиерът на Великобритания на два пъти се обяви против настояването на своята опозиция за втори референдум за Брекзит, като категорично обясни, че той би заплашил „социалната сплотеност“ на Великобритания. Тя настоя център на нейната стратегия да останат преговорите за промяна на ирландския предпазен механизъм, пише  The Guardian .   \r\nДо 29 март, когато Кралството трябва да напусне Европейския съюз, по закон остават 67 дни. В този срок тя трябва да убеди депутатите и бизнесгрупите, като им предложи доказателства, че наистина желае да промени курса.  \r\nВ обръщението си към парламентаристите от Камарата на общините премиерът очерта три промени, които са били изтъкнати по време на дискусиите с колегите й в шестте дни след като нейният проект за Брекзит беше отхвърлен.  Те предвиждат по-консултативен подход към следващата фаза на преговори с Брюксел, като в нея се включат по-активно депутати, бизнесите и профсъюзите, по-категорично обявяване на работническите права и екологичните стандарти, и, трето, нов опит да се обсъдят съмненията на лейбъристите и северноирландските демократи юнионисти за ирландския предпазен механизъм, които след това тя ще дискутира с Брюксел.   \r\nМей обаче пропусна идеята за удължаване на сроковете по Член 50 и преувеличи потенциалните последици от евентуален нов вот за Брекзит. Нейният говорител обяви, че „няма договореност за доверието между електората и правителството в момента и премиерът е твърдо убеден, че е правителствен дълг да се действа, като се зачита волята на гласоподавателите.” \r\n Мей решително отхвърли идеята за отхвърляне на възможността за Брекзит без сделка, като заяви категорично, че единственият начин това да се случи е, ако се приеме нейната сделка.   Ивелина Ватова", "date": "2019.01.22", "title": "The Guardian: Според Мей втори референдум ще застраши „социалната сплотеност“"}
{"url": "http://www.focus-news.net/news/2019/01/22/2614701/the-telegraph-vtori-referendum-shte-e-bedstvie-za-velikobritaniya-no-natam-varvim.html", "text": "Миналата седмица имаше твърде много ликуване сред тълпите извън Камарата на общините, когато стойността на сделката на Тереза Мей се срина до рекордно ниско ниво, пише днешният  The Telegraph  и предупреждава: „И все пак ние вероятно ще трябва да си припомняме този момент в годините пред нас, които ще са пагубни за британската демокрация.   \r\nС един удар само, мнозинството депутати се оказаха единни в желанието си парализират единственото добро правителство, с което разполагаме, като направиха така, че Брекзит се оказа невъзможна сделка и не могат да я включат в програмата си, а сред по-голяма част от населението създадоха нетърпимо отвращение от процедурите, с които се занимават. От всичко най-важно се оказа, няма значение колко е мъдро и разумно или не, те настроиха часовника на обратно броене… на път към нов референдум.  \r\nИ сега е твърде възможно и да стигнем отново до него, коментира на първа страница The Telegraph.    Ивелина Ватова", "date": "2019.01.22", "title": "The Telegraph: Втори референдум ще е бедствие за Великобритания, но натам вървим"}
{"url": "http://www.focus-news.net/news/2019/01/22/2614712/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от ГД „Гранична полиция“. Информацията е към 06.00 часа. Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2019.01.22", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/22/2614714/nimh-slabi-valezhi-ot-dazhd-i-snyag-shte-ima-v-severozapadna-balgariya-v-yugozapadnite-rayoni-shte-vali-slab-dazhd.html", "text": "Днес ще е облачно. Слаби валежи от дъжд и сняг ще има в Северозападна България, докато в югозападните райони ще вали слаб дъжд. В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. Преобладаващите максимални температури ще са от 2° до 7°. Атмосферното налягане ще се понижава и ще е по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за Агенция „Фокус“ дежурният синоптик Мартин Славчев. \r\nНад Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите – 2 бала. \r\nНад планините ще е облачно, в масивите в Западна България и Родопите със слаби валежи от сняг, под около 1200 метра – от дъжд и сняг. Ще духа умерен до силен югозападен вятър. Максималната температура на височина 1200 метра – около 2°, на 2000 метра – около минус 4°.", "date": "2019.01.22", "title": "НИМХ: Слаби валежи от дъжд и сняг ще има в Северозападна България, в югозападните райони ще вали слаб дъжд"}
{"url": "http://www.focus-news.net/news/2019/01/22/2614711/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 6° до + 4°. \r\nВремето над страната е предимно облачно. \r\nСлаб вятър духа в областите: Враца, Монтана, Видин, Сливен, Добрич, Разград, Силистра, Русе, Шумен, Варна, Смолян и Бургас.  \r\nДъжд вали в областите Пловдив, Пазарджик, Кюстендил, Видин и в районите на Сатовча, Белотинци, Лозен.  \r\nСлаб сняг вали в районите на Извор и Петрохан;  \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м в районите на Радомир, Извор, Телиш; \r\n- до 100 м в районите на Сатовча, Твърдица, Панагюрски колони;   \r\n- до 150 м в районите на Враца, Криводол, Б.Слатина, Леденика, Борован, Гранитово и Кула, пр. „Шипка“, Вълчитрън; Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност. Срок до 25.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение. Участъкът е сигналиэиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.22", "title": "Актуална пътна обстановка"}
{"url": "http://www.focus-news.net/news/2019/01/22/2614713/predstoyashti-sabitiya-v-stranata-za-22-yanuari-agentsiya-fokus.html", "text": "*** \r\nОт 11.00 часа в „Генератор“ (бул. „Черни връх“47) ще се проведе панелна дискусия „Дигитализацията като следващ двигател на растежа на България и Централна и Източна Европа\". Събитието ще бъде открито от заместник министър-председателя на Република България Томислав Дончев. \r\n*** \r\nОт 09.30 часа в заседателната зала на Висшия съдебен съвет ще се проведе заседание на съдийската колегия.  \r\n*** \r\nОт 10.00 до 11.30 часа в 31-о средно училище за чужди езици и мениджмънт „Иван Вазов“ (ул. \"Гео Милев\" № 2) дарители в образователната сфера ще обсъждат с министъра на образованието и науката Красимир Вълчев проблеми и идеи за развитие на образователната система и по-добро участие на бизнеса и гражданските организации в сектора.  \r\n*** \r\nОт 10.00 часа в зала „Пресцентър“ на Министерството на труда и социалната политика министър Бисер Петков ще даде пресконференция с актуална информация за изпълнението на новото законодателство за хората с увреждания. В пресконференцията ще участва и изпълнителният директор на Агенцията за социално подпомагане Румяна Петкова. \r\n*** \r\nОт 10.00 часа, в Пресклуба на БТА ще се проведе пресконференция на Асоциацията на организациите на българските работодатели (АОБР). На събитието ще бъдат представени приоритетите на асоциацията за 2019 година. В пресконференцията ще участват Васил Велев - председател на АИКБ, Радосвет Радев -  председател на БСК, Цветан Симеонов - председател на БТПП и Кирил Домусчиев - председател на КРИБ. \r\n*** \r\nОт 10.30 часа 20 състав на Софийския градски съд ще гледа делото срещу Йоан Матев за убийството в Борисовата градина (чл. 116 НК).  \r\n*** \r\nОт 11.00 ч. в Информационния център на София – евростолица на спорта (срещу Румънското посолство) ще се проведе пресконференция за възможностите на Витоша за спорт, туризъм и отдих. Събитието е във връзка с четвъртото издание на Витоша Зимен фест.  \r\n*** \r\nОт 11.00 часа в конферентната зала на Българската стопанска камара ще бъде представена монографията „Електронният мониторинг на осъдени лица в България – приложения и перспективи“. Автор на книгата е Николета Атанасова, председател на Българската камара за охрана и сигурност (БКОС), член на БСК. \r\n*** \r\nОт 12.00 часа в централата на ПП АБВ (улица „Врабча“ 23) ръководството на партията ще даде пресконференция за изборното законодателство и за румънското председателство на ЕС и необходимостта от приоритети за развитието на Черноморския и Дунавския региони. В пресконференцията ще участват Румен Петков – председател на ПП АБВ и доц. Георги Кючуков – член на ИБ на ПП АБВ.  \r\n*** \r\nОт 12.30 часа на ул.  „Г.С.Раковски“ 134 (етаж 2) СДС ще даде пресконференция за новия политически сезон на тема „Кои са първите стъпки за поисканата от гражданите смяна на модела?\". \r\n*** \r\nОт 13.00 до 16.00 часа в Литературен клуб „Перото” ще се проведе журналистически семинар на тема „Година на избори: дезинформацията като инструмент за влияние”. Модератор на събитието ще е Теодор Стойчев, ръководител на Бюрото на Европейския парламент в България. \r\n*** \r\nОт 15.00 до 17.00 часа в постоянната приемна на БСП – София (ул. „Леге\" 10, етаж 1) народният представител от „БСП за България“ Ирена Анастасова и общинският съветник Альоша Даков ще проведат приемна за граждани. \r\n*** \r\nОт 16.00 до 18.00 часа в зала 6 на НДК ще се проведе дискусия на тема „Имат ли значение фактите? Дезинформацията като инструмент по време на избори”. Инициатор е Бюрото на Европейския парламент в България. \r\n*** \r\nОт 18.00 часа в Галерия Сердика ще бъде открита фотографската изложба #хаштагсофия. \r\n*** \r\nВ 9.45 ч. на ул. „Александър Батенберг“ № 28 в сградата на Бизнес инкубатор – Бургас ще се проведе Безплатен курс по предприемачество.  \r\n*** \r\nОт 11.00 ч. на ул. „Патриарх Евтимий“ № 35 А. в сградата на „Кариерен център” към ДРСЗ – Бургас ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n*** \r\nОт 19.00 часа в Дома на нефтохимика ще бъде представена Балетна импресия за деца „Приказни сезони“.  \r\n*** \r\nОт 17 часа във фоайето на Регионална библиотека „Пенчо Славейков” – Варна, ще се състои откриването на гостуващата изложба „Фрески и звуци”, посветена на 110 години от рождението на Марин Големинов.  \r\n*** \r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n***  \r\nОт 19.00 часа в голяма зала на МДТ „Константин Кисимов“ ще бъде представен спектакъла „Вражалец“. \r\n*** \r\nОт 10.00 часа в сградата на ОДМВР- Добрич ще се проведе месечен брифинг. На събитието ще бъдат направени отчет и анализ на престъпността на територията на областната дирекция. Ще бъде дадена информация за проведените Специализирани полицейски операции и за характерни случаи през декември 2018 г.  \r\n*** \r\nОт 17.00 часа в Голяма зала на Община град Добрич ще се проведе премиера на книгата „60 години хандбален клуб „Добруджа“ – гордостта на Добрич“ от Димитър Узунов. \r\n*** \r\nОт 17.30 часа в Художествената галерия ще бъде открита изложбата „Васил Тодоров (1893-1977)“.  \r\n*** \r\nОт 11.00 часа в читалище „Братство” ще бъде открита фотодокументална изложба, посветена на 150-годишнината от създаването на НЧ „Братство 1869”.  \r\n*** \r\nОт 10.30 часа, 5 зала, Окръжният съд ще гледа делото срещу подсъдимия Даниел И. е повдигнато обвинение в това, че на 28.09.2016 г. в с. Чешнегирово, за причиняване по непредпазливост смъртта на А. Г. като деецът е управлявал автомобил без да има необходимата правоспособност  \r\n*** \r\nОт 10.30 часа, 1 зала, Окръжният съд ще гледа делото срещу Константин А., който в качеството си на длъжностно лице, което заема отговорно положение – главен архитект на община Асеновград, е поискал от С. Б. от гр. Асеновград, в качеството му на управител на офис на „Първа инвестиционна банка“ АД в гр. Асеновград, дар – парична сума в размер на 10 000 лева  \r\n*** \r\nОт 11.00 ч., зала №1, Апелативният съд ще гледа делото, образувано по жалба на осъдения Б.Д. на 39 - години от Кърджали за нанасяне на средна телесна повреда на фелдшер от Центъра за спешна помощ. Наложено му е наказание от 2 г. . \r\n*** \r\nОт 19.00 часа в Регионалния исторически музей ще се проведе Вечер на Американския университет в България (АУБ). Основен лектор ще бъде президентът Росен Плевнелиев (мандат 2012-2017 г.). Темата на събитието е „Професиите на бъдещето“. \r\n*** \r\nОт 10.30 часа в общинската зала „П. Р. Славейков“ ще се проведе семинар на тема „Най-добри практики в пътната безопасност“.  \r\n*** \r\nВ 11.00 часа в отделението по Нуклеарна медицина на Комплексния онкоцентър на официална церемония ще бъде представена нова техника за прецизна диагностика на пациентите. Негово Високопреосвещенство Старозагорският митрополит Киприан е поканен да извърши тържествен водосвет на помещенията. \r\n*** \r\nОт 18.00 часа в Арт фоайе на радио „Стара Загора“ ще бъде представена Тасула Зисаки-Хили, автор на книгата „Гражданската война в Гърция (1946 - 1949) и съдбата на политическите емигранти“.  \r\n***   \r\nОт 10.00 часа в зала 203 на общината ще се проведе брифинг.", "date": "2019.01.22", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2019/01/22/2614715/predstoyashti-mezhdunarodni-sabitiya-za-22-yanuari-agentsiya-fokus.html", "text": "Еманюел Макрон и Ангела Меркел ще подпишат нов френско-германски договор за сътрудничество и интеграция \r\n*** Започва ежегодният Световен икономически форум в швейцарското курортно градче \r\n*** Владимир Путин и Шинзо Абе ще се срещнат на фона на напрежението около претенциите на Токио за няколко острова от Курилската верига \r\n*** Заседание на гръцката парламентарна комисия по отбрана и външни работи за ратификацията на Преспанския договор \r\n*** Среща на финансовите министри от Европейския съюз \r\n*** Навършва се един месец от блокирането на дейността на част от правителството на САЩ \r\n*** Премиерът на Камбоджа Хун Сен пристига на посещение в Китай \r\n***", "date": "2019.01.22", "title": "Предстоящи международни събития за 22 януари ( Агенция „Фокус“ )"}
{"url": "http://www.focus-news.net/news/2019/01/22/2614718/ministar-neno-dimov-shte-se-sreshtne-s-ministara-na-zashtitata-na-okolnata-sreda-na-republika-sarbiya-goran-trivan.html", "text": "Министърът на околната среда и водите Нено Димов ще се срещне с министъра на защитата на околната среда на Република Сърбия Горан Триван в 12.00 часа (местно време) в Димитровград на територията на Република Сърбия. Това съобщиха от пресцентъра на  Министерството на околната среда и водите . На срещата ще бъдат подписани Меморандум за разбирателство между Министерството на околната среда и водите на Република България и Министерството за защитата на околната среда на Република Сърбия и Споразумение между Правителството на Република България и Правителството на Република Сърбия за ранен обмен на информация в случай на радиационна авария. \r\nЩе бъдат обсъдени и трансгранични екологични въпроси. След срещата ще има изявления за медиите на двамата министри.", "date": "2019.01.22", "title": "Министър Нено Димов ще се срещне с министъра на защитата на околната среда на Република Сърбия Горан Триван"}
{"url": "http://www.focus-news.net/news/2019/01/22/2614717/12-oblasti-v-stranata-veche-sa-v-gripna-epidemiya.html", "text": "Три нови области обявяват грипна епидемия от вторник - Пловдив, София-област и Варна. Така райони с висока заболеваемост у нас стават общо 12. Грипна епидемия вече бе обявена в областите Перник, Пазарджик, Смолян, Стара Загора, Хасково, Ямбол, Бургас, Шумен, Добрич и Силистра. \r\nПовече 600 училища са в грипна ваканция, като броят им се очаква да се увеличи.", "date": "2019.01.22", "title": "12 области в страната вече са в грипна епидемия"}
{"url": "http://www.focus-news.net/news/2019/01/22/2614700/the-daily-express-zagovor-na-es-sreshtu-brekzit.html", "text": "Европейският съюз замисля заговор, за да блокира Брекзит, Найджъл Фарадж разкрива защо Брюксел „си мисли, че Брекзит е мъртъв“, пише вестник  The Daily Express .   \r\nСпоред политика за Брюксел излизането на Великобритания от ЕС е „мъртво“, след като премиерът Тереза Мей не успя да прокара своето Споразумение за напускането му през Камарата на общините миналата седмица.  \r\nВодещият поддръжник на Брекзит и евродепутат твърди, че в ЕС смятат Брекзит за „приключен“, след като мнозинство от 230 депутати отхвърли плана на Мей. Пред вестника той е заявил: „те си мислят, че с Брекзит е свършено“ и е добавил „Тази сутрин от член на секретариата на Европейския парламент ми казаха „Брекзит е мъртъв“.  \r\nПосле е продължил: “Ферхофщад, Ги Ферхофщад, главният преговарящ от Европарламента, моят дявол и враг, публичен и личен, каза: „Най-лошото нещо за Британия си остава факта, че Фарадж може да се завърне“.  \r\nКоментирайки дали може да се постигнат нови компромиси с ЕС, той е обявил: “Мисля, че те ще заложат на сигурното. Смятам, че равнището, на което може да се споразумеят Барние и редица политически фигури в тази страна, е като се признае, че в Парламентът и в частност г-н Бъркоу не искат това да се случи. Пак, надявам се да греша, но съм твърде прагматичен и мисля, че имам право в повечето случаи.“  \r\nКоординаторът от страна на ЕС за Брекзит Ферхофщад в края на седмицата обяви, че Обединеното кралство ще има един ден, за да се върне обратно в ЕС.  В неделното издание на Тhe Mail той написа: “Сделката е на масата и тя не трябва да изключва възможността за връщане в бъдеще. Не се съмнявам, че някой ден някой млад политик ще върне обратно в ЕС Великобритания, където й е мястото.” \r\nФарадж е добавил също: “Да заключваме политиците в една стая, докато най-сетне се разберат, е нещо, което ми беше любимо занимание в миналото, когато бях министър председател на Белгия, където постоянно се изправяхме пред екзистенциални преговори, свързани с езика и идентичността.  Ивелина Ватова", "date": "2019.01.22", "title": "The Daily Express: Заговор на ЕС срещу Брекзит"}
{"url": "http://www.focus-news.net/news/2019/01/22/2614710/afp-makron-i-merkel-podpisvat-nov-frensko-germanski-dogovor-v-proevropeyski-ton.html", "text": "Ангела Меркел и Емануел Макрон във вторник подписват нов двустранен договор за укрепване на френско-германските отношения. Така те изпращат послание как да се развива Европейския съюз в момент, когато национализмът е във възход, предава  AFP . \r\nСрещата е в Аахен в Германия четири месеца преди изборите за Европейски парламент. Самият текст предизвика полемика във Франция. И от дясно, и от ляво той бе оценен като загуба на национален суверенитет и съобразяване на страната им с правилата, налагани от Берлин.   \r\nТози Договор за \"сътрудничество и френско-германска интеграция\" трябва да е \"добавка\" към документа, подписан в Елисейския дворец през 1963 г. от генерал Дьо Гол и Конрад Аденауер, с който на практика Франция и Германия постигнаха помирение след войната. \r\nСегашното споразумение предвижда сближаване на икономическата, външната и отбранителната политика на двете страни, сътрудничество в областта на граничните въпроси и създаване на  „обща парламентарна асамблея\". В нея ще влизат 100 френски и немски евродепутати. \r\nТози момент показва, че „Франция и Германия може да се обединят и да послужат като основа за укрепване на Европейския проект“, се казва в текста на документа.    Ивелина Ватова", "date": "2019.01.22", "title": "AFP: Макрон и Меркел подписват нов френско-германски договор в проевропейски тон"}
{"url": "http://www.focus-news.net/news/2019/01/22/2614721/ep-organizira-publichna-diskusiya-posvetena-na-dezinformatsiyata.html", "text": "Бюрото на Европейския парламент в България организира публична дискусия на тема „Имат ли значение фактите? Дезинформацията като инструмент по време на избори“. Дискусията ще се проведе от 16.00 ч. до 18.30 ч. в зала 6 на НДК (вход А6, срещу хотел „Хилтън“). Това съобщиха от  Бюрото на ЕП в България \r\nУчастие в дискусията ще вземат Анели Ахонен от EUvsDisinfo, Европейска служба за външна дейност, Сам Джефърс, основател на проекта WhoTargetsMe, Крейг Дуайър, съосновател на ирландската Инициативата за прозрачен референдум и Марихе Аренце, образователен координатор в нидерландската неправителствена организация DROG.  \r\nЧетиримата чуждестранни гости ще представят опита на своите организации в борбата с дезинформацията в контекста на наближаващите европейски избори през май 2019 г. Техните презентации ще бъдат последвани от дискусия, по време на която публиката ще има възможност да задава въпроси към ораторите.  \r\nСъбитието ще бъде открито от Теодор Стойчев, ръководител на Бюрото на ЕП в България, а модератор на дискусията с публиката ще бъде журналистът Светослав Иванов.", "date": "2019.01.22", "title": "ЕП организира публична дискусия, посветена на дезинформацията"}
{"url": "http://www.focus-news.net/news/2019/01/22/2614722/denyat-22-yanuari-v-balgarskata-istoriya.html", "text": "През 2017 г. петият президент на Р България Румен Радев официално встъпва в длъжност. На тази дата в длъжност за втори мандат встъпват и президентът и вицепрезидентът на Републиката Георги Първанов и Ангел Марин. Президентът Първанов е издигнат от инициативен комитет. Георги Първанов печели изборите през 2006 г. на II тур, за него гласуват 2 050 488 души или 75.95%. На същия ден но през 2002 г. Георги Първанов встъпва в длъжност президент на Република България. Пред Паметника на незнайния воин за първи път се провежда официална церемония с 21 топовни салюта за предаването на президентската власт от Петър Стоянов на Георги Първанов. През 1873 г. със специална султанска заповед на Абдул Азис смъртната присъда на Васил Левски е потвърдена. \r\nНа тази дата са родени: Константин Халачев - военен деец; Борис Делчев - български литературен критик. На тази дата умират: Атанас Михов (А. М. Марков) – художник; Найден Дринов - деец на българското националноосвободително движение .  \r\n2017 г. \r\nНовоизбраният президент на Р България Румен Радев официално встъпва в длъжност. Румен Радев е петият президент на страната.  В словото си на официалната церемония по встъпване в длъжност Радев заявява: „Ще бъда президент на всички български граждани, независимо от партийна принадлежност, етнос и религия, президент на диалога и помирението, на сътрудничеството и баланса. Ще работя с българския парламент, с правителството, с институциите, с партиите и с гражданските организации за обединяване на усилията в намирането на най-добрите решения за България. Ще работя активно с нашите партньори за ускорената ни европейска интеграция. Но нека е ясно едно. Ще бъде президент, който безкомпромисно ще отстоява правата, интересите и достойнството на своя народ. Вярвам, че имаме сили да посрещнем всякакви изпитания, вярвам в доброто бъдеще на България и на всички нас. Най-важното е да осъзнаем силата си, да повярваме в себе си и заедно да продължим напред“. \r\n2012 г. \r\nНовоизбраният президент на България Росен Плевнелиев официално встъпва в длъжност. В словото си на официалната церемония по встъпване в длъжност Плевнелиев заявява: „Ще работя за растеж, ще работя за заетост, ще работя за справедливост и ефективно правораздаване в интерес на гражданите, ще работя за балансирано развитие на регионите, за по-добра бизнес-среда, за повече инвестиции, за образование, за иновации, за България с модерна инфраструктура, за културното и духовно развитие на нацията, за държава с репутация и добро име в този глобален свят.“ \r\n2008 г. \r\nСъс съвместен меморандум подписан на 22 януари 2008 в София е потвърдена съвместна декларация между България и Република Македония, подписана на 22 февруари 1999. Тя фиксира договорените между двете страни основополагащи принципи на добросъседските отношения.  \r\n2007 г. \r\nМеглена Кунева полага тържествено клетва в качеството си на европейски комисар по защитата на потребителите в Съда на Европейските общности със седалище в Люксембург. \r\n2007 г. \r\nВ длъжност за втори мандат встъпват президентът и вицепрезидентът на Републиката Георги Първанов и Ангел Марин. Президента Първанов е издигнат от инициативен комитет. Георги Първанов печели изборите през 2006 г. на II тур, за него гласуват 2 050 488 души или 75.95%.  \r\nНа същия ден но през 2002 г. Георги Първанов встъпва в длъжност президент на Република България. Пред Паметника на незнайния воин за първи път се провежда официална церемония с 21 топовни салюта за предаването на президентската власт от Петър Стоянов на Георги Първанов. Последният участва в президентските избори през ноември 2001 г. от името на Коалиция за България. На 18 ноември печели изборите. Според Централната избирателна комисия, гласували са 54,5 процента от избирателите. Първанов печели изборите с 53,3 процента от гласовете. Опонентът му Петър Стоянов, получава 46,7 процента.  \r\nГеорги Първанов е роден на 28 юни 1957 г. Той завършва история в Софийския университет \"Св. Климент Охридски\", след което постъпва като редовен аспирант в Института по история на Българската комунистическа партия. През 1989 г. става член на Българската комунистическа партия, две години по-късно на Българската социалистическа партия. През 1992 г. става директор на Центъра за исторически и политически изследвания при Висшия съвет на БСП. През 1994 г. става заместник-председател, през декември 1996 г. е избран за председател на Висшия съвет на БСП. Преизбиран е два пъти - през май 1998 г. и 2000 г. За първи път е избран за народен представител в ХХXVII Народно събрание. Председател е на парламентарната група за дружба с Гърция и член на парламентарната Комисия по радио и телевизия. Депутат е в ХХXVIII Народно събрание и председател на парламентарната група на Демократичната левица. На парламентарните избори през юни 2001 г. е избран за депутат в ХХXIX Народно събрание. Председател е на парламентарната група на Коалиция за България. \r\n2002 г. \r\nНа работно посещение в България е гръцкият премиер Костас Симитис. Обсъжда се проектът за петролопровода Бургас-Александруполис и откриването на нови гранични пунктове. \r\n1999 г. \r\nНа Невена Коканова е връчен орден „Стара планина” първа степен. \r\n1997 г. \r\nПетър Стоянов встъпва в длъжност президент на Република България. Той е юрист, политически и държавен деец. Завършва право в Софийския университет \"Св. Кл. Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). През 1993 г.е заместник-председател на Националния клуб за демокрация (НКД) . Депутат е в ХХXVII Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България от 1997-2002 г. Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. \r\n1991 г. \r\nРегистриран е Българския бизнес блок (БББ). Решение за създаването му е взето на 24 ноември 1990 г. Учредителният му конгрес се свиква на 10 декември същата година. До 1997 г. просъществува като единна политическа формация. На 2 ноември същата година се свикват два паралелни конгреса - в София и Варна, които избират и двама отделни лидери на партията: в София - Христо Иванов, и във Варна преизбират дотогавашния лидер Жорж Ганчев. От този момент БББ е разцепен на две. Парламентарно представен в ХХXVII и ХХXVIII Народно събрание. \r\n1947 г. \r\nНа 22 януари на първо четене шестото ВНС обсъжда законопроекта за БАН. В мотивите към него се твърди, че академията не може да остане \"самостоятелно и независимо учреждение\", а трябва да е държавно учреждение и да бъде под върховния надзор на Министерския съвет. Законът е приет на 31 януари и е обнародван на 19 февруари 1947 г. В него са заложени постановките за свързване на научните постижения с практиката и за поставяне на изследователската дейност на \"здрави научни основи\". Изисква се въвеждането на плановост и колективност в работата на академията. Създадени са званията академик (за всички редовни членове на академията) и член-кореспондент (за дописните членове). Членовете на академията получават право на допълнително месечно възнаграждение, независимо от другите им дейности и доходи. Академията се преименува в Българска академия на науките (от 1942 г. до този момент пълното й название е Българска академия на науките и изкуствата). Предвижда се БАН да създава свои научни институти, в които да работят научни сътрудници и да се приемат държавни стипендианти (аспиранти). Достъпът до академията е либерализиран. \r\n1947 г. \r\nОт 22 януари до 12 февруари се провежда съдебен процес срещу нелегалната военна организация \"Неутрален офицер\". Целта е да се свърже дейността на организацията с членове на БЗНС “Никола Петков”. Четирима офицери са осъдени на 15 години строг тъмничен затвор като организатори и ръководители на \"тайна организация с фашистка идеология\", поставила си за цел насилствено сваляне на властта. Още 19 души са осъдени на различни срокове затвор. На процеса не е съден главният подсъдим - о. з. ген. Иван Попов, обявен за ръководител на организацията, тъй като непосредствено преди процеса прави опит да се самоубие (или е направен опит да бъде убит). Делото срещу него е през май 1947 г. и завършва с присъда от 15 години затвор. \r\n1944 г. \r\nИздадена е съветска нота против строежа на немски военни кораби във Варна. \r\n1935 г. \r\nФормиран е кабинет на Военния съюз под председателството на генерал Пенчо (Петко) Златев. След държавния преврат на 19 май 1934 г. Златев става министър на войната в правителството на К. Георгиев (19 май 1934 г.–22 януари 1935 г.). От 22 януари до 21 април 1935 г. е министър-председател. Пенчо Златев е политически, държавен и военен деец, генерал-лейтенант. Взема участие в Балканските войни 1912 г.–1913 г. и Първата световна война. Оглавява царедворското крило на Военния съюз и съдейства за засилване на монархическата намеса в управлението на страната. След пролетта на 1935 г. се оттегля от политическия живот. \r\n1905 г. \r\nПриет е Закон за защита на женския и детския труд в индустриалните заведения. С това се поставя началото на работническо законодателство. \r\n1893 г. \r\nОбнародван е Закон за търговските и индустриалните марки. \r\n1878 г. \r\nВ Свищов, Търново и Габрово са открити първите български пощенски станции. \r\n1873 г. \r\nСъс специална султанска заповед на Абдул Азис смъртната присъда на Васил Левски е потвърдена. \r\n1872 г. \r\nПатриаршията изпраща писма на всички български митрополити, в които в ултимативен тон иска да се покаят, че са нарушили клетвата си към “Великата църква”. На тази дата са родени: \r\n1920 г. \r\nРоден е Жельо Авджиев - български литературовед, професор от 1969 г. Завършва Институт за прогимназиални учители в Дупница и участва в I фаза на Отечествената война. Завършва българска филология в Софийския университет. От 1965 г. до 1969 г. е лектор е по български език и литература в Лион, Франция. Негови съчинения са \"Г. Бакалов. Литературнокритическа дейност\" (1959 г.), \"К. Христов. Литурно-критически очерк\" (1965 г.), \"Бълг. литература след Освобождението. Студии и очерци\" (1970 г.) и др. \r\n1910 г. \r\nРоден е Борис Делчев - български литературен критик. През 1933 г. завършва право в Софийския университет, от 1939 г. започва да следва история на изкуството в Екол дьо Лувр - Париж. Член е на Комунистическата партия от 1930 г., участник е в литературен кръжок \"Хр. Смирненски\". В периода 1944 г.-1945 г. е сътрудник на ЦК на БКП, отдел \"Пропаганда и агитация\". Редактор е във в-к \"Литературен фронт\".От 1949 г. до 1952 г. е културен аташе в Париж, начело на кабинета на председателя на Президиума на Народно събрание (1953 г.-1956 г.), главен редактор и редактор на изданието \"Български писател\". Негови съчинения са \"Литературни въпроси. Есета и критика\" (1941 г.), \"По неравен път. Съвременни литературни въпроси\" (1946 г.), \"Франция - окупирана и не\" (1953 г.), \"Мъките на реалиста. Литературни въпроси\" (1954 г.), \"Родени между две войни. Литературни очерци\" (1963 г.), \"Познавах тези хора. Мемоарни очерци\" (1970 г.), \"В късни часове. Миниатюри, фрагменти, профили\", книга 1-2 (1976 г., 1982 г., 1985 г.), \"Избрани произведения\", в 2 тома (1980 г.), \"Христо Ботев. Опит за психография\" (1981 г., 1986 г.), \"Дневник\" (1995 г.) и др. \r\n1879 г. \r\nРоден е Асен Белковски - български поет, преводач, художник реставратор. Автор е на \"Поема на самотата\" и \"Поема на рушвета\". Превежда от японски език повече от 100 песни, някои творби на А. Ч. Суинбърн, Р. Бърнс, П. Б. Шели. \r\n1861 г. \r\nРоден е Константин Халачев - български военен деец, подпоручик от 1884 г. Като емигрант във Влашко става доброволец в Сръбско-турската война (1876 г.). Сражава се при Гредетин, Бабина глава и др. След избухването на Руско-турската война постъпва в Българското опълчение и е зачислен в III рота на V опълченска дружина. Участва в боевете при Ст. Загора, на Шипка и Шейново. В последния бой се изявява като храбър воин и е награден с Георгиевски кръст IV степен. След Освобождението постъпва във Военното училище в София (пети випуск – 1884 г.). Служи в V пехота на Дунавски полк, а в Сръбска.-българска война (1885 г.) командва ХIII рота от полка. Участва в отбиването на натиска на Шумадийската дивизия на левия фланг на български части и в боя на връх Плоча, югозападно от с. Банкя, където загива. На тази дата умират: \r\n1975 г. \r\nУмира Атанас Михов (А. М. Марков) - български художник. Завършва живопис в Държавното рисувателно училище в София (днешна Художествена академия) при Яр. Вешин (1905 г.). Работи като учител в Силистра, Разград, Русе, София. Пейзажи: “Край Силистра” (1909 г.), “Утро в Рила” (1937 г.), “Пред Пирин” (1942 г.), “Мальовица” (1946 г.), “Рилски езера” (1950 г.), “Баташката църква” (около 1906 г.). От 1905 г. до 1909 г. разработва битови сюжети, а по време на I световна война - картини на военни теми. \r\n1909 г. \r\nУмира Найден Дринов - деец на българското националноосвободително движение. По-малък брат на М. Дринов. Учи в родния си град, а после става ханджия. Включва се активно в обществения и културния живот на Панагюрище. Член на революционния комитет от 1870 г. и последовател на Васил Левски. По време на Априлското въстание 1876 г. е апостол и помощник на Г. Бенковски и П. Волов. След неуспеха на въстанието е арестуван и затворен. След Освобождението (1878 г.) заема различни административни длъжности в Ихтиман, Казанлък и Пазарджик, работи като адвокат в Панагюрище. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.", "date": "2019.01.22", "title": "Денят 22 януари в българската история"}
{"url": "http://www.focus-news.net/news/2019/01/22/2614720/ombudsmanat-maya-manolova-e-na-poseshtenie-v-bryuksel-kadeto-shte-predstavi-petitsiyata-na-balgarskite-grazhdani-sreshtu-dvoyniya-standart-pri-hranite-i-napitkite.html", "text": "Омбудсманът Мая Манолова е на посещение в Брюксел, където ще представи петицията на българските граждани срещу двойния стандарт при храните и напитките в Европейския съюз. Това съобщиха от  пресофиса на омбудсмана . Изслушването ще се състои от 10.00 часа (11.00 часа българско време) в Комисията по петициите в Европейския парламент.  \r\nОмбудсманът Мая Манолова в качеството си на гражданин на ЕС, заедно с редица публични личности, изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС. Според Манолова това е не само нарушение на правата на българските граждани, но и на гражданите от Вишеградската четворка, Гърция, Хърватия и Румъния, както и на принципите за функциониране на общия европейски пазар. \r\nЗа проблема общественият защитник беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Това провокира Мая Манолова да предприеме редица действия и инициативи за преустановяване на нелоялната търговска практика, която е дискриминационна и обидна за българите. \r\nНа 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, под патронажа на министър-председателя Бойко Борисов, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз. \r\nПетицията е публикувана  .", "date": "2019.01.22", "title": "Омбудсманът Мая Манолова е на посещение в Брюксел, където ще представи петицията на българските граждани срещу двойния стандарт при храните и напитките"}
{"url": "http://www.focus-news.net/news/2019/01/22/2614702/", "text": "Прокуратурата и МВР започнаха мащабно разследване за източване на средства от НОИ чрез фалшиви ТЕЛК. На пресконференция заместник-главният прокурор Иван Гешев, главният секретар на МВР Ивайло Иванов и управителят на НОИ Ивайло Иванов дадоха информация относно проверките, които се извършват на територията на цялата страна.  Зам.- главният секретар Иван Гешев  коментира, че стотици милиони „изтичат в пясъка“ и не стигат до реалните хора, които имат нужда от тези пари – инвалидите. По думите му към момента няма задържани, но в Силистра са открити стотици лични карти, медицински документи, бланки на ТЕЛК и т.н. Той уточни, че в този регион работата по досъдебните производства е най-напреднала и скоро ще има повдигнати обвинения. Гешев поясни, че сред лицата, които се занимават с издаването на фалшиви ТЕЛК-ове в Силистра е бивш кмет на населено място. По думите му в определени региони се е установило, че процентът на инвалидните пенсии достига до 28% от всички пенсии, като най-големият процент е отчетен в Силистра – 28,6% от всички пенсии в областта. Гешев обясни, че установените случаи в Силистра са част от проверките, които са направени в редица области на страната, като анализът е възложен на прокуратурата от страна на главния прокурор Сотир Цацаров, а на МВР от премиера Бойко Борисов.  „Предстои извършване на такава дейност в останалите областни градове, където процентите на тези инвалидни пенсии са по-ниски“, каза той и обясни, че при проведени разпити на стотици лица през този един месец и активно последните две седмици, впечатлението е, че голям процент от лицата не знаят от какво са болни.  \r\nОт своя страна  главният секретар на МВР гл. комисар Ивайло Иванов  допълни, че цената на фалшив ТЕЛК достига до 2500 лв. Иванов добави, че институциите разполагат с ресурс и воля, за да се справят с проблема. Акцията е започнала в областите Разград, Силистра, Габрово, Враца, Монтана, като по думите на гл. комисар Ивайло Иванов няма да се ограничат само в тези райони. „На над 200 лица сме свели сведения. Голям процент не знаят от какво са болни. Не знаят къде са се лекували, каква им е диагнозата. Не знаят дали са били хоспитализирани, дали и какви документи са необходими. Отделно комисията от колко човека е, дали един лекар, дали са трима“, каза още Иванов и допълни, че всичко това води до изводите и може да се направи обосновано предположение, че става въпрос за фиктивно издаване на документи. Ст. комисар Иванов уточни, че има посредници за издаването на фалшив документ за ТЕЛК, които взимат 600 лв. По думите му това е тарифата само в една област. Гл. секретар на МВР разказа за случай, при който жена с 93% слепота работи като шивачка. Управителят на НОИ Ивайло Иванов   благодари на прокуратурата и полицията, които са се ангажирали с темата с фалшивите ТЕЛК-ове, която е във фокуса на обществото и на медиите като цяло. „Не е тайна, че в последните години броят на инвалидните пенсии нараства. В тях най-голямо значение като брой и като разход имат пенсиите за инвалидност поради общо заболяване. Статистическите данни показват, че в периода от 2011 г. пенсионираните с такива пенсии са нараснали с 22 хил. души годишно, независимо от общата тенденция на намаляване броя на пенсионерите и населението като цяло. На фона на 2017 г. през 2018 г. общият брой на пенсиите намалява, но тук динамиката на пенсиите за инвалидност поради общо заболяване не следва общата тенденция“, допълни той. Иванов уточни, че освен инвалидните пенсии към тях има и 39 социални права. По думите му проблемът е с хората, които ги ползват и нямат основание за това.  \r\nДеница КИТАНОВА", "date": "2019.01.22", "title": "Прокуратурата и МВР започнаха мащабно разследване за източване на средства от НОИ чрез фалшиви ТЕЛК-ове (ОБЗОР)"}
{"url": "http://www.focus-news.net/news/2019/01/22/2614726/sofiya-galeriya-serdika-shte-bade-domakin-na-fotografskata-izlozhba-hashtagsofiya-na-ivo-yovanovich.html", "text": "От днес до 19 февруари Галерия Сердика ще бъде домакин на фотографската изложба #хаштагсофия на Иво Йованович. Това съобщиха от пресцентъра на  Столична община . Откриването ще бъде от 18.00 часа. Детайлите в архитектурата в градската среда винаги са впечатлявали Иво Йованович като автентични следи от минали времена. Затова и самите му фотографии са директна препратка към приказните места в София, които остават незабелязани в бързината на ежедневието. Той определя фотографиите си като моментни снимки на онази София, която е останала недокосната от модернизацията и урбанизацията. Те показват столицата като град със спокойно излъчване и европейско самочувствие, като град чиято красота не трябва да бъде забравена. Столичани и гостите на София ще имат щастието да видят неговите нови фотографии, запечатали в кадър красиви детайли от архитектурата на столицата. Досега творби на Иво Йованович са били експонирани за деня на София във фоайето на театър \"Иван Вазов\" през миналата година. Иво Йованович е роден и понастоящем живее в София. Прекарва голяма част от живота си в Белград, където следва операторско майсторство. Работил е като оператор в RTS, BBC, WTN, ITV, YUTEL. Страстта към фотографията наследява от баща си – фотографа Душан Йованович.", "date": "2019.01.22", "title": "София: Галерия Сердика ще бъде домакин на фотографската изложба #хаштагсофия на Иво Йованович"}
{"url": "http://www.focus-news.net/news/2019/01/22/2614724/sds-shte-dade-preskonferentsiya-za-noviya-politicheski-sezon.html", "text": "„Кои са първите стъпки за поисканата от гражданите смяна на модела?“ Позициите на СДС по тази, както и по други актуални политически теми, ще бъдат представени на първата за новия политически сезон пресконференция на партията, която ще се проведе в централата на партията на ул. „Г.С.Раковски\" 134 от 12.30 часа. Това съобщиха от пресцентъра на  СДС .", "date": "2019.01.22", "title": "СДС ще даде пресконференция за новия политически сезон"}
{"url": "http://www.focus-news.net/news/2019/01/22/2614725/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП - София на ул. „Леге\" 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.22", "title": "Народният представител от „БСП за България“ Ирена Анастасова и общинският съветник Альоша Даков ще проведат приемна за граждани"}
{"url": "http://www.focus-news.net/news/2019/01/22/2614719/ministar-biser-petkov-shte-predstavi-aktualna-informatsiya-za-izpalnenieto-na-novoto-zakonodatelstvo-za-horata-s-uvrezhdaniya.html", "text": "Министърът на труда и социалната политика Бисер Петков ще даде пресконференция в зала „Пресцентър“ на Министерството на труда и социалната политика. По време на събитието той ще представи актуална информация за изпълнението на новото законодателство за хората с увреждания. Това съобщиха от  МТСП . \r\nВ пресконференцията ще участва и изпълнителният директор на Агенцията за социално подпомагане Румяна Петкова.", "date": "2019.01.22", "title": "Министър Бисер Петков ще представи актуална информация за изпълнението на новото законодателство за хората с увреждания"}
{"url": "http://www.focus-news.net/news/2019/01/22/2614727/denyat-22-yanuari-v-svetovnata-istoriya.html", "text": "На тази дата през 1903 г. САЩ и Колумбия подписват договор за строителството на Панамския канал. През 1918 г. украинската народна република обявява независимостта си от Русия. През 1901 г. умира английската кралица Виктория. Нейното 64-годишно управление е най-дългото в историята на страната. Виктория е прабаба на крал Джордж VІ, прапрабаба на кралица Елизабет ІІ и прапрапрапрабаба на принцовете Уилям и Хари. През 2013г. генералната прокуратура на Украйна повдига обвинение срещу Юлия Тимошенко за убийството през 1996 г. на бизнесмена и депутат във върховната рада на Украйна Евгений Щербан чрез плащане на 2,8 млн. долара за убийството на депутата.През 2012 г. в Хърватия се провежда референдум за влизане в Евросъюза. На 22 януари са родени: Джордж Ноел Гордън, лорд Байрон - английски поет, представител на революционния романтизъм; Иван III Василевич - княз на Москва от 1462 г. На тази дата в самолетна катастрофа загива единственият син и наследник на мултимилиардера Аристотел Онасис – Александър Онасис. \r\n2018 г.  \r\n61-годишният италианския политик Микеле Николети става председател на Парламентарната асамблея на Съвета на Европа (ПАСЕ). Той е назначен на тази длъжност при откриването на януарската сесия на ПАСЕ в Страсбург. \r\n2018 г.  \r\nГерманецът Нилс Хьогел е обвинен за убийствата на още 97 души, извършени докато е работил като медицинска сестра. Прокуратурата в Олденбург повдига обвинения, свързани с убийството на 35 пациенти в болница в същия град и на други 62, извършени в близкия Делменхост. \r\n2018 г.  \r\nИзвестният футболист от близкото минало Джордж Уеа полога клетва като президент на Либерия. Церемонията се състои на препълнения стадион в Пейнсвил - град сателит на столицата Монровия. \r\n2017 г. \r\nЧили обявява извънредно положение и поисква международна помощ, която да помогне в борбата с горските пожари. \r\n2015 г. \r\n3 минути до Апокалипсиса отмерва Часовникът на Страшния съд. Стрелката никога не е била толкова близо до 0 ч. от 1984 г. Отметката е определена на конференция във Вашингтон на списание The Bulletin of the Atomic Scientists.  \r\n2015 г. \r\nЕдгар Лунгу печели на президентските избори в Замбия с 53.77% от гласовете на избирателите. \r\n2015 г. \r\nПри обстрел на автобусна спирка в Донецк са убити 15 човека и са ранени още 20.  \r\n2015 г. \r\nПравителството на Йемен подава оставка. \r\n2014 г. \r\nЛаймдота Страуюма става 29-тия министър-председател на Латвия и първата жена, заела този пост в страната. \r\n2013 г. \r\nГенералната прокуратура на Украйна повдига обвинение срещу Юлия Тимошенко за убийството през 1996 г. на бизнесмена и депутат във върховната рада на Украйна Евгений Щербан чрез плащане на 2,8 млн. долара за убийството на депутата. \r\n2013 г. \r\nПредсрочните парламентарни избори в израел спечелва управляващата партия на министър-председателя Бенямин Нетаняху Ликуд с 31 места в парламента.  \r\n2012 г. \r\nВ Хърватия се провежда референдум за влизане в Евросъюза. \r\n2006 г. \r\nЕво Моралес встъпва в длъжност като президент на Боливия \r\n1973 г. \r\nВърховният съд на САЩ разрешава абортите. \r\n1972 г. \r\nВ Брюксел е подписан договор за влизането в общия европейски пазар на четири нови страни - Англия, Дания, Ирландия и Норвегия. \r\n1941 г. \r\nМисията на американския полковник Донован, който идва в България за да за предотврати сключването на съюз с Германия завършва неуспешно. На 20 януари правителството решава България да се присъедини към Тристранния пакт. \r\nПактът е подписан в Берлин на 27 септември 1940 г. България се присъединява на 1 март 1941 г. \r\n1939 г. \r\nВ Колумбийския университет (САЩ) за първи път е разделен атомът на урана. Уранът е химичен елемент от реда на актинидите, символ U и атомно число 92. Уранът е твърд сребристобял метал, който изгубва блясъка си във въздуха. Изолира се от руди като пехбленда (уранинит). До откриването на първия трансуранов елемент през 1940 г. уранът е считан за най-тежкия елемент. Радиоактивността на урана е открита от А. Бекерел. Всички изотопи на елемента са радиоактивни, няколко от тях имат достатъчно дълъг период на полуразпад, за да може да се определи възрастта на Земята чрез ураново-торийно-оловно датиране и датиране с уран-234 и уран-238. Ядреният разпад при урана е открит през 1938 г. при бомбардиране на ядрата с неутрони, а самоподдържащата се ядрена верижна реакция, атомната бомба и генерирането на атомна електроенергия се появяват скоро. Уранът участва във вещества, някои от които се използват като оцветители в керамични глазури, жички на електрически крушки, във фотографията, в бои и фиксатори за бои. \r\n1931 г. \r\nАнглийски лекари обявяват за откриването на метод за имунизация против полиомиелит. Полиомиелитът е възпаление на сивото вещество на гръбначния мозък. Епидемичен полиомиелит (детски паралич) е остра вирусна заразна болест предимно у деца. Предава се чрез заразена храна, вода и по въздушно-капков път. Инкубационният период е 7-14 дни. \r\n1920 г. \r\nВ залите на Руската легация е учреден Руско-български културно-благотворителен комитет с председател архимандрит Стефан (от 4 април). \r\n1918 г. \r\nУкраинската народна република обявява независимостта си от Русия. \r\n1903 г. \r\nСАЩ и Колумбия подписват договор за строителството на Панамския канал. Панамския канал пресича Панамския провлак в най-ниската му част на територията на Панама, свързва Тихия океан с Атлантическия океан, разделя Северна от Южна Америка. Строителството му започва Франция през 1879 г., продължено е от САЩ. Панамският канал е завършен през 1914 г.и е открит през 1920 г. Дължината му е 81,6 км., дълбочина 12,5 м., широчина 150 м, има 3 двойки шлюзове. През 1914 г.-99 г. е под контрол на САЩ, на 31 декември 1999 г. суверенитетът над Панамския канал е върнат на Панама. \r\n1878 г. \r\nРусия съсредоточава войски в Одрин. На 17 януари турските войски се изтеглят от Одрин. Управлението на града е поето от временен комитет. Два дни по-късно Троянският отряд преминава на подчинение на ген. Гурко и получава задача да се насочи към Одрин. На 20 януари 1878 г. части от отряда на ген. Александър Струков влизат в Одрин. \r\n1771 г. \r\nИспания отстъпва Фолклендските острови на Англия. Фолклендските острови са британска презокеанска територия в югозападния Южен Атлантически океан. Островите се намират на около 480 километра североизточно от южния край на Южна Америка и имат население от 2 491 души (към 2001 г.). Групата се състои от два основни острова – Източен и Западен Фолкленд, както и около 200 по-малки острова. Те са разпръснати на около 12 200 кв. км. Столицата е Стенли и се намира на Източен Фолкленд. Населението говори английски и е с английски произход. Икономиката се основава на овцевъдството. Французите основават първото селище на Източен Фолкленд през 1764 г., а британците се установяват на Западен Фолкленд през 1765 г. През 1770 г. испанците закупуват френското селище и изгонват британците, но колонията на последните е възстановена през 1771 г. През 1820 г. Аржентина обявява суверенитета си над Фолклендските острови, но Великобритания си ги възвръща през 1833 г. Аржентина нахлува през 1982 г., а Великобритания си ги възвръща след кратък конфликт (Войната за Фолклендските острови). \r\n1724 г. \r\nПетър I издава заповед за задължителното познаване на законите и указите от държавните служители, забранява да се оправдават с непознаването на законите и въвежда глоби за неизпълнение. \r\n1723 г. \r\nВ Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки. \r\n1690 г. \r\nИндианското племе Ирокези подписва мирен договор с британските власти в Северна Америка. Ирокезката конфедерация се състои от 5 (по-късно 6) индиански племена, живеещи близо до Ню Йорк през ХVІІ и ХVІІІ в. Те играят стратегическа роля в борбата между англичани и французи за надмощие в Северна Америка. Петте първоначални племена са Мохоук, Онейда, Онондага, Каюга и Сенека, а племето Тускарора, което няма право на глас, се присъединява през 1722 г. Според традицията конфедерацията е основана между 1570 и 1600 г. от Деканавида, член на племето Хурон и носител на основните идеи на Хаивата от племето Онондага. Обединени основно от желанието си да са заедно против инвазията, племената се съединяват в общ съвет с 50 сахема, като всяко първоначално племе има право на глас, а единодушието е основен принцип. Първоначално конфедерацията едва успява да отблъсне атаките на Хуроните и Мохиканите. Към 1628 г. племето Мохоук побеждава мохиканите и се обявява за местното доминиращо племе. Когато ирокезите унищожават племето Хурон през 1648-50 г., стават жертва на френските съюзници. По време на Американската революция племената Онейда и Тускарора се обединяват с американските колонисти, докато останалата част от лигата се бие за британците. Ирокезите-лоялисти са победени през 1779 г. близо до Елмира, Ню Йорк, с което се слага краят на конфедерацията. На тази дата са родени: \r\n1953 г. \r\nРоден е Джим Джармуш - американски режисьор, сценарист, продуцент, актьор. Актьори в неговите филми често са известни музиканти - Том Уейтс, Иги Поп, Джон Лури и др. Кариерата му започва с филма \"Постоянна ваканция\" (н. на фестивала в Манхайм); следва \"По-странно от рая\" (1984 г.; \"Златна камера\" в Кан). Филмография: \"Мистериозният влак\" (1989 г.), \"Нощ на земята\" (1991 г.), \"Мъртвецът\" (1995 г.), \"Годината на коня\" (1997 г.), \"Дух куче: пътя на самурая\" (1999 г.), \"Десет минути по-стар\" (2002 г.). \r\n1908 г. \r\nРоден е Лев Ландау - руски физик, основател на школа, професор в Московския университет (1947 г.), академик (1946 г.). Завършва Ленинградския университет през 1927 г. и специализира при Н. Бор. Работи в различни области на физиката: магнетизъм, свръхпроводимост, физика на твърдите тела, атомните ядра и елементарните частици, плазмата, квантова електродинамика, астрофизика и др. Автор е на класически курс по теоретична физика (съвместно с Е. М. Лифшиц). Носител е на най-високите държавни награди на СССР, на Нобелова награда за физика (1962 г.). \r\n1906 г. \r\nРоден е Леонид Ерихонов- руски филолог и педагог. От 1960 г. е ръководител на катедрите по чужди езици в университети в Пенза и Воронеж. През 1967 г. защитава в Софийския университет докторска дисертация \"Руското общество и българската литература\". Публикува трудове за българска литература, в които изследва слабо разработени или спорни проблеми от творчеството и дейността на Л. Каравелов, Р. Жинзифов, Хр. Ботев, Г. Бакалов. Занимава се с въпросите на българското просветителско движение през Възраждането, връзките между руско революционна-демократична мисъл и българско обществено-културни дейци и др. (\"Руските революционни демократи и обществената мисъл на южните славяни през 60-те и 70-те години на ХIХ в.\" (1950 г.); \"Прогресивната литература в България и Сърбия\" (1953 г.); \"Руското общество и българската литература. Очерци\" (на бълг., 1967 г.). Оставя в ръкопис книга \"Обществената мисъл в България в навечерието на Освобождението. 50-те - 70-те години на ХIХ в.\" \r\n1904 г. \r\nРоден е Аркадий Гайдар - руски детски писател. През 1918 г. е доброволец в Червената армия. Едва 16-годишен командва полк. Напуска армията през 1924 г. Първите си произведения публикува през 1925 г. Сред по-известните му произведения са \"Школа\" (1930 г.), \"Далечни страни\" (1932 г.), \"Военна тайна\" (1935 г.), \"Съдбата на барабанчика\" (1939 г.). Особено популярна е повестта му \"Тимур и неговата команда\" (1940 г.). В първите дни на Великата отечествена война е специален кореспондент на в-к \"Комсомолска правда\". От есента на 1941 г. е в партизански отряд в тила на немците, където е убит. \r\n1788 г. \r\nРоден е Джордж Ноел Гордън, лорд Байрон - английски поет, представител на революционния романтизъм. Член е на Камарата на лордовете от 1809 г. Лорд Байрон завършва Кеймбриджкия университет. Заради радикалните си възгледи спечелва омразата на английското аристократично общество. Наричат го \"Метежния лорд\". През 1816 г. напуска Англия, живее известно време в Швейцария, след това в Италия, където се присъединява към радикалното движение на карбонарите. От 1823 г. живее в Гърция, за да помага на гръцките въстаници в борбата им за освобождение от турско робство. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\". Поезията му оказва силно влияние върху европейската литература от XIX в. \r\n1440 г. \r\nРоден е Иван III Василевич - княз на Москва от 1462 г. Споменава се като велик княз (съуправител на своя баща) от 1450 г. Поставя началото на единна руска държава: към Московското княжество са присъединени Ярославското (1463 г.) и Ростовското (1474 г.) княжества, Новгородската феодална република (1478 г.), Тверското велико княжество (1485 г.), Вятският (1489 г.) и Рязанският район. Засилено е влиянието на Псков върху Рязанското велико княжество. След войните от 1487 г.-1494 г. и 1500 г.-1503 г. с Великото литовско княжество са присъединени редица западни земи: Чернигов, Новгород-Северски, Гомел, Брянск и др. След войните от 1501 г.-1503 г. Иван III Василевич принуждава Ливонския орден да плаща данък (за гр. Юриев) през 60-80-те години на ХV в. води успешна борба с Казанското ханство, което след 1487 г. попада под силното политическото влияние на Русия. Започва да изгражда централния апарат на властта, съставен е Съдебникът (от 1497 г.). Нараства политическото значение на дворянството. Иван III Василевич води борба със сепаратизма на отделни князе и значително ограничава техните суверенни права. Едно от най-важните му постижения е отхвърлянето на татарско-монголско иго през 1480 г. Нараства авторитетът на Русия, установяват се дипломатически връзки с Папската курия, Германската империя, Унгария, Молдова, Турция, Иран, Крим и др.; започва да се оформя пълната титла велик княз на \"цяла Русия\" (в някои документи Иван III се именува дори цар). Негова втора жена е Зоя (София) - племенница на последния византийски император. При него се оформя архитектурният комплекс на Кремъл. На тази дата умират: \r\n2005 г. \r\nУмира Карло Орели – най-възрастният жив италиански ветеран от Първата световна война, който е в армията на Италия, когато страната влиза във войната. Орели е роден на 23 декември 1894 г. в Перуджа, Италия. Той става най-възрастният жив италиански ветеран от Първата световна война след смъртта на Паскуале Фраскони на 110-годишна възраст на 16 март 2004 г. \r\n1973 г. \r\nУмира Линдън Джонсън - президент на САЩ в периода 1963 г.-1969 г. Линдън Бейнс Джонсън е роден на 27 август 1908 г. в Тексас, САЩ. Печели място в Камарата на представителите за периода 1963-69 г. Печели симпатиите на президента Франклин Рузвелт и става негово протеже. Печели избори за Сенат през 1949 г. Благодарение на него в периода 1957-60 г. минават множество документи за граждански права. През 1973 г. Джонсън е избран за вицепрезидент на Джон Кенеди, а след убийството на последния през 1963 г. Джонсън става президент. През 1964 г. успява да прокара Акта за граждански права. При неговото управление войната във Виетнам се заражда, което става причина за многобройни студентски протести. Към 1967 г. популярността му спад драстично. На следващата година се оттегля от политиката. \r\n1973 г. \r\nВ самолетна катастрофа загива единственият син и наследник на мултимилиардера Аристотел Онасис – Александър Онасис. \r\n1957 г. \r\nУмира Ралф Бартън Пери - американски философ, представител на неореализма. Професор е в Харвардския университет (1913-1946 г.), ученик и биограф на У. Джеймз. В книгата си \"Философски тенденции на днешното време\" от 1912 г. формулира основните положения на неореалистичната теория на познанието; един от авторите на неореалистичния манифест (1910 г.) и сборник \"Неореализъм\" (1912 г.). Разработва етични и политически проблеми, разглежда ценностите като \"функции на интереса\" (\"Обща теория на ценностите\", 1926 г., и др.). \r\n1951 г. \r\nУмира Харалд Бор - датски математик, брат на Нилс Бор. Професор е във Висшето техническо училище (от 1915 г.) и в университета в Копенхаген (от 1930 г.). Работи в областта на теорията на функциите и теорията на числата. През 1923 г. развива теорията за почти периодичните функции, превърнала се в самостоятелна математическа дисциплина с многобройни приложения в математическия анализ, небесната механика и физиката. \r\n1901 г. \r\nУмира английската кралица Виктория. Нейното 64-годишно управление е най-дългото в историята на страната. Тя управлява във време на индустриален подем, разцвет на изкуствата и изграждане на Британската империя – период, наречен викторианска епоха в чест на кралица Виктория. Родената през 1837 г. Виктория е на 18 години, когато се възкачва на престола след смъртта на управляващия дотогава неин чичо крал Уилям ІV. През 1840 г. Виктория се омъжва за своя първи братовчед Алберт, немския син на дука на Сакскобурггота. Кралицата преживява тежко смъртта му на 42–годишна възраст, като остава в траур до края на живота си. През 1897 г. Виктория празнува своя диамантен юбилей – 60 години на престола. След смъртта й през 1901 г. тя е наследена от сина си принц Албърт, който става крал. Едуард VІІ взима фамилното име Сакскобургготски, което прави Виктория последния монарх от династията Хановер. Музеят Виктория и Алберт в Лондон е наречен на кралската двойка. През 1842 г. Виктория става първият монарх, който пътува с влак. Точната продължителност на управлението й е 63 години и 216 дена. Виктория е прабаба на крал Джордж VІ, прапрабаба на кралица Елизабет ІІ и прапрапрапрабаба на принцовете Уилям и Хари. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 \r\nг.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.", "date": "2019.01.22", "title": "Денят 22 януари в световната история"}
{"url": "http://www.focus-news.net/news/2019/01/22/2614728/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Клокотница“ в жк. „Банишора“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Клокотница “ от ул. „Опълченска“ до ул. „Софроний Врачански“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ ъгъла с ул. „Странджа“. \r\nВъв връзка с реконструкция на уличен вводопровод в махала „Турмачка“ в с. Плана се налага спиране на водоподаването от 09.00 до 21.:00 часа на клиентите на „Софийска вода”, живеещи в района на: махала „Турмачка“, махала „Тодорова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Турмачка“ на площада. \r\nВъв връзка с монтаж на спирателни кранове на ул. „Цар Борис III“ в с. Казичене се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nкв. „Видните“, Индустриална зона Казичене; с. Казичене – ул. „Васил Левски“ №1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люба Белева“ ъгъла с ул. „Горна кория“. \r\nВъв връзка с прекъсване на сградно водопроводно отклонение на ул. „Столетник“ в кв. „Орландовци“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Калач “ от ул. „Кестен“ до ул. „Столетник“; ул. „Столетник“ от ул. „Железопътна“ до ул. „Калач“; ул. „Железопътна“ от ул. „Христо Станишев“ до ул. „Столетник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калач“ ъгъла с ул. „Столетник“. \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. Можете да следите развитието на всички планирани теренни дейности в реално време чрез Виртуалния информационен център на дружеството  . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121.", "date": "2019.01.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/22/2614730/stara-zagora-na-ofitsialna-tseremoniya-shte-bade-predstavena-nova-tehnika-za-pretsizna-diagnostika-na-patsientite-v-kompleksniya-onkotsentar.html", "text": "На официална церемония ще бъде представена нова техника за прецизна диагностика на пациентите в Комплексния онкоцентър. Това съобщиха от пресцентъра на  Община Стара Загора . Откриването на Хибридната СПЕКТ/KT система в отделението по Нуклеарна медицина на Комплексния онкологичен център – Стара Загора ще се състои в 11.00 часа. Новата техника е щадяща и позволява по-точна и прецизна диагностика на пациентите с онкологични и неонкологични заболявания. Апаратурата е закупена със средства по инициатива JESSICA, част от Оперативна програма „Регионално развитие“ 2007 – 2013 г., съгласно Договор за кредит между „Комплексен онкологичен център – Стара Загора“ ЕООД и Регионален Фонд за Градско Развитие АД  и Сосиете Женерал Експресбанк АД. \r\nНегово Високопреосвещенство Старозагорският митрополит Киприан е поканен да извърши тържествен водосвет на помещенията. \r\nОтделението по Нуклеарна медицина към “КОЦ – Стара Загора” ЕООД е оборудвано от декември 2018 г. с последно поколение хибридeн SPECT/CT апарат – Symbia Intevo Bold, Siemens. В България има шест такива апарата,  всички в София. Наличието на модерното оборудване и в Стара Загора е от изключителна важност за пациентите. Екипът на отделението, начело с д-р Диана Гешева, с дългогодишен опит в SPECT изследванията, е преминал обучение за работа с новия апарат, проведено от чуждестранни и български приложни специалисти на фирма Сименс Хелткеър.  \r\nЗдравноосигурените лица се изследват по амбулаторни процедури №35 и №37 по договор с НЗОК. Здравно неосигурените пациенти и тези по желание заплащат изследванията по утвърден ценоразпис на „КОЦ – Стара Загора“ ЕООД. При провеждане на съответното изследване, всеки пациент е необходимо да предостави индивидуалната си медицинска документация с предходни образни и нуклеарно-медицински изследвания – SPECT, SPECT/CT и PET/CT. \r\nПациентите се приемат за изследване след предварително записан час на регистратурата на отделението по Нуклеарна медицина на телефон 042/614 163 всеки работен ден от 07.30 до 14.00 часа. \r\nНай-бързо развиващите се образни методи са хибридните образни методи PET/CТ и SPECT/CТ. Symbia Intevo Bold e хибриден апарат, който съчетава два принципно различни метода – нуклеарно-медицински и компютър-томографски. Предимствата на тази апаратура пред останалите образни методи е получаването на хибриден 3D образ. Това е уникално функционално морфологично изображение, което съчетава предимствата на двата метода с едновременно получаване на информация за функцията, топографията и структурата на патологично променения орган в едно изследване. Резултатът по този начин става много по-прецизен и точен. Хибридните SPECT/CТ образи, получени от комбинирането на двата образни метода, дават до 30% по-точна диагноза в сравнение с използването само на сцинтиграфско или на компютър-томографско изследване. \r\nС новият SPECT/CТ апарат могат да се изследват всички органи на човешкото тяло. Основното приложение е извършването на прецизна диагностика в областта на онкологичните заболявания, при тумори на гърдата, простатата, белия дроб, щитовидната жлеза и др. Използването на SPECT/CТ апаратурата ще подобри значително ранната диагностика и стадирането на онкоболните, което е в основата на успешното, съвременно лечение. Поради това, че изследването е целотелесно, едновременно с локализирането на тумора се получава и информация за близките и далечни метастази. Ранното откриване на рецидиви на онкологичното заболяване и проследяване на ефекта от приложената терапия също е голямо предимство на метода. \r\nХибридният апарат предлага също широки диагностични възможности и при много неонкологични заболявания в нефрологията, пулмологията, ендокринологията, неврологията, ревматологията и ортопедията. С новата апаратура ще се разширят значително диагностичните възможности с въвеждането на нови съвременни методи за диагностика. \r\nНе на последно място с използването на хибриден SPECT/CТ апарат се намалява лъчевото натоварване на пациентите, поради прилагането нови съвременни технологии, на по-ниски дози радиофармацевтици и нискодозова компютърна томография.", "date": "2019.01.22", "title": "Стара Загора: На официална церемония ще бъде представена нова техника за прецизна диагностика на пациентите в Комплексния онкоцентър"}
{"url": "http://www.focus-news.net/news/2019/01/22/2614732/pregled-na-osnovnite-temi-v-starozagorskiya-pechat.html", "text": "Емблематичният старозагорски парк Аязмото получи официално разрешение за ползване след обновяването му, е водещо заглавие на вестник  „Старозагорски новини“ . С решение на началника на Дирекция за национален строителен контрол (ДНСК) вече официално е разрешено ползването на обновения парк \"Митрополит Методий Кусев\" (Аязмото) от старозагорци и гости на града. Писмото до Община Стара Загора е с дата 18 януари. В него се казва, че строежът е изпълнен в съответствие с одобрените инвестиционни проекти. Гаранционните срокове за изпълнените строителни и монтажни работи са съгласно нормативната уредба на Министерството на регионалното развитие и благоустройството и текат от деня на издаване на решението за ползване.  Обновяването на любимия на няколко поколения старозагорци парк включваше десетки дейности - рecтaвpaциятa и pexaбилитaциятa нa пeшexoднитe aлeи, тpoтoapи, плoщaдни пpocтpaнcтвa и cтълби, детски и спортни кътове. Старата паркова мебел бе демонтирана и подменена с нова. Рехабилитирано бе осветлението, както и въведено видеонаблюдение на територията на парка.  В рамките на мащабния проект на стойност 7 млн. лева, финансиран от Оперативна програма \"Региони в растеж\", се облагороди и пространството западно от Старозагорската митрополия. Емблематичният фонтан \"Жабките\" отново заработи с възстановен автентичен облик. Естетическа наслада за посетителите и прохлада през топлите дни ще носят и шадраваните по стълбите на алеята, водеща до църквата \"Св. Теодор Тирон\".  Всеизвестният старозагорски парк е с обща площ над 3000 дка. Свой дом в него имат близо 3000 дървета, като някои от тях са редки и уникални видове, засадени още от митрополит Методий.  \r\nИзлязъл от затвора преди месец преби баба за 35 лв., e друго заглавие на всекидневника.  Излязъл от затвора малко преди Нова година жител на град Гурково преби почти до смърт 84-годишна жена, за да й отнеме 35 лева. Тежкият инцидент е станал минути преди полунощ в неделя, когато възрастната вдовица Иванка Койчева вече си била легнала. Нападателят, 40-годишният обитател на т.нар. \"Долната махала\" Кольо Рашков, влязъл с взлом в стаичката и започнал да бие с юмруци по главата жертвата, настоявайки да му предаде спестяванията си. Опитите на баба Иванка да му обясни, че все още не е получила пенсията си съвсем го вбесили и той я хвърлил като парцал на пода, след което й нанесъл няколко тежки ритника в ребрата и тя припаднала. Изпадналият в амок рецидивист, който има зад гърба си четири ефективни присъди и няколко условни за кражби, побоища и грабежи, пребъркал дрехите и мебелите в отчаяно търсене на пари, но в крайна сметка открил едва 35 левчета на банкноти и стотинки и избягал през разбитата от ритника му врата. След като се свестила, жертвата успяла да подаде сигнал на националния телефонен номер 112, пристигналите на място служители на гурковския полицейски участък за броени часове стигнали до извършителя. Рашков е бил задържан преди обяд в понеделник на градския пазар, където на един от продавачите направили впечатление кървавите петна по връхната му дреха.  От РУ \"Полиция\" - Казанлък, уточниха, че циганинът е задържан за 72 часа с прокурорска заповед, образувано е досъдебно производство, очаква се да бъде поискано постоянното му оставяне в ареста. Битата жена е настанена в болницата, на този етап лекарите твърдят, че няма пряка опасност за живота й.  \r\nЩе секне ли истерията във Фейсбук след оттеглянето на кметските дела?, е друго заглавие на изданието. Кметът на Стара Загора Живко Тодоров оттегля всичките си тъжби за обида и клевета срещу потребители на Фейсбук по негов адрес. Тодоров е поискал от адвоката си да предприеме необходимите действия за прекратяване на делата. Това обяви самият той по време на брифинг.", "date": "2019.01.22", "title": "Преглед на основните теми в старозагорския печат"}
{"url": "http://www.focus-news.net/news/2019/01/22/2614734/madlen-algafari-psihoterapevt-panicheskata-ataka-nastapva-kogato-v-zhivota-na-chovek-prividno-ne-se-sluchva-nishto-napryagashto.html", "text": "Паническата атака настъпва, когато в живота на човек привидно не се случва нищо напрягащо. Това каза за сутрешния блок „Добро утро, България“ на  Радио „Фокус“  психотерапевтът Мадлен Алгафари. По думите й съществува психологическо менгеме, което представлява двата основни защитни поведенчески модела – атаката и бягството. „Тогава, когато не може да проработи нито настъплението, нито отстъплението, затвореното менгеме между двата модела, които позволяват да повлияем на ситуацията, т.е. да настъпим или да отстъпим, изпраща човека в позиция на опит за контрол само през мисленето, а не през действието. Той започва да наблюдава детайли, себе си и света сякаш е постоянно нащрек и се опитва да оказва контрол. Истината е, че само през мислене ние не можем да контролираме, необходимо е действие. Често това, което се случва при хората, които имат паническо разстройство е, че се разменят двата защитни модела на реагиране и стават противоположни на тяхното вътрешно зареждащо емоционално гориво“, обясни Мадлен Алгафари. Тя уточни, че настъплението обикновено се зарежда от емоцията гняв. Когато сме гневни трябва да атакуваме, каза още тя. Емоцията страх е горивото за отстъпването и е в сила, когато се страхуваме, добави психотерапевтът. При моментно справяне с настъпваща паническа атака Мадлен Алгафари препоръча по-дълбоко и дълго издишване, отколкото вдишване и смяна на доминантата – от емоцията към логиката, от дясното към лявото полукълбо. При лекуване на по-дълготрайно паническо разстройство тя препоръчва провеждането на психотерапия.  \r\nЕлеонора ЧОЛАКОВА", "date": "2019.01.22", "title": "Мадлен Алгафари, психотерапевт: Паническата атака настъпва, когато в живота на човек привидно не се случва нищо напрягащо"}
{"url": "http://www.focus-news.net/news/2019/01/22/2614736/stara-zagora-seminar-i-olimpiada-za-patna-bezopasnost-shte-se-provedat-v-grada.html", "text": "Семинар на тема „Най-добри практики в пътната безопасност“ ще се проведе от 10.30 часа в общинската зала „П. Р. Славейков“ в Стара Загора, а на следващия ден започва олимпиада по пътна безопасност. Това съобщиха от пресцентъра на  Община Стара Загора . С провеждането на двете мероприятия Общината подкрепя възпитаването на безопасно поведение на пътя от най-ранна възраст. \r\nОбща кауза под мотото „Сътрудничество чрез приятелство“ обединява организаторите от Института за пътна безопасност, Община Стара Загора, Регионално управление на образованието и Aй енд Джи Брокерс. Програмата на семинара дава възможност за по-задълбочено изучаване на безопасността на движението по пътищата от нашите деца. Тя е обособена в няколко отделни модула и включва дискусии относно планиране на безопасна градска среда, градска мобилност, анализи и решения на конкретни примери от пътната ифраструктура и одити по пътна безопасност. \r\nНа следващия ден в общинската спортна зала „Иван Вазов“ Институтът за пътна безопасност ще проведе „Олимпиада по пътна безопасност“, която стартира за първи път през месец ноември 2018 г. в София. Целта на инициативата е да обхване максимален брой образователни институции в страната. В област Стара Загора ще се включат ученици от Стара Загора, Казанлък, Раднево, Гълъбово, Чирпан и др. \r\nСтарт на олимпиадата ще бъде даден на 23 януари 2019 година от 10.30 часа. В него ще участват около 400 деца от старозагорските училища. За провеждането на състезанието - игра „Стани безопасен” са сформирани два отбора по 6 ученици от 6 клас. По регламент децата ще имат право да ползват жокер „Обади се на приятел“, като сред тях ще бъдат участващите в откриването официални лица. Ще бъде направена презентация на Института по пътна безопасност за методите на провеждане на обучение по БДП в училище. \r\nОлимпиадата по БДП ще протече в два кръга. В първия кръг ще вземат участие всички записали се ученици от трети и седми клас. През месец януари учениците от седми клас ще попълнят онлайн тест от 12 въпроса. Най-добрите четиристотин деца ще продължат във втория кръг през месец март. Най-добре представилите се 50 от тях ще получат безплатно обучение по управление на картинг. \r\nУчениците от трети клас ще попълнят тестове от десет въпроса на хартия през месеците януари и февруари. Най-добрите 200 ще участват във втория кръг, а най-добре представилите се 50 от втория кръг ще получат награди.  \r\nИдеята на организаторите е по този начин да се повишат знанията и уменията на децата за отговорно поведение по пътищата, да се създадат механизми за извън класно обучение по безопасност на движението по пътищата и др.", "date": "2019.01.22", "title": "Стара Загора: Семинар и олимпиада за пътна безопасност ще се проведат в града"}
{"url": "http://www.focus-news.net/news/2019/01/22/2614735/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.01.22", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/01/22/2614723/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Събитието ще се проведе от 12.00 часа в централата на партията на улица „Врабча“ 23. Това съобщиха от пресцентъра на  ПП АБВ . Участие е в пресконференцията ще вземат председателят на ПП АБВ Румен Петков и доц. Георги Кючуков – член на ИБ на ПП АБВ. \r\nПо време на събитието ще бъде представен анализ на изборното законодателство и идеите за промени и позиция на ПП АБВ за румънското председателство на ЕС и необходимостта от приоритети за развитието на Черноморския и Дунавския региони.", "date": "2019.01.22", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/01/22/2614738/pregled-na-osnovnite-temi-v-dobrudzhanskiya-pechat.html", "text": "„Грипна ваканция за цялата област“, съобщава на първа страница вестник  „Нова добруджанска трибуна“ . Всички училища са в грипна ваканция до петък включително. Това важи за територията на цялата област. Проведено е заседание на Регионалния оперативен щаб за борба с грипа и острите респираторни заболявания. Достигнати са нивата на заболяемост, при които се взима такова решение. „Общинарите категорично против вдигането на приходите в бюджета, за да се завърши блок „Добрич“, съобщава изданието. Според зам.-кмета по финанси Елка Димова това е стар изтъркан виц в средите на бюджетарите, който предизвиква бурен смях. Елка Димова коментира предложението на общинските съветници от ПП ГЕРБ за решаване на казуса с жилищния блок. Предложено е от представители на пет политически партии в местния парламент да се поеме дългосрочен кредит за дострояването в размер до 2 000 000 лв. Цяла страница всекидневникът посвещава на темата: „Най-смъртоносните места на планетата“. Земята е пълна с неразкрити загадки, оказва се. Съществуват места, където хората могат да изчезнат безследно. „Живко Мартинов се сдоби с обвинение за суджука“, съобщава на първа страница другият регионален вестник  „Добруджанска трибуна“ . Мартинов се е явил за предявяване на обвинение вчера сутринта. Той е бил придружен от двамата си адвокати. Бившият депутат ще бъде съден за изнудване. „Пратиха наркодилър зад решетките“, съобщава изданието. 32-годишният добричлия е опитал да се укрие от правосъдието. Окръжният съд в Добрич е постановил ефективна присъда за мъжа. Делото е продължило повече от три години заради неявяване на свидетели по него. В рубриката „Новини“ всички материали са посветени на вчерашния празник според народния календар – Бабинден или Ден на родилната помощ – „Наградиха медицински екип за израждане на дете в екстремна ситуация“, „Бабинден празнуваха в болницата и пенсионерските клубове в Добрич“, „Денят на родилната помощ отбелязаха в Каварна“. Още теми от региона – „15 млн. лв. е проектобюджетът на Община Тервел“. Финансовата рамка е с 3 млн. лв. повече от миналогодишния план. Общо планираните местни приходи са в размер на 7 343 675 лв. Това е с 1 700 000 лв. повече от миналата година.", "date": "2019.01.22", "title": "Преглед на основните теми в добруджанския печат"}
{"url": "http://www.focus-news.net/news/2019/01/22/2614737/burgas-multimediyniyat-spektakal-prikazni-sezoni-shte-bade-predstaven-v-doma-na-neftohimika.html", "text": "Балетната импресия за деца „Приказни сезони“ ще бъде представена в Бургас от 19.00 часа в Дома на нефтохимика. Това съобщиха от пресцентъра на  Община Бургас . Мултимедийният спектакъл е по музика на Вивалди. Малките зрители ще имат възможността да се насладят на приказна атмосфера, изящни костюми и специално създадена мултимедия. Автор на текста на спектакъла е дългогодишният балетмайстор на Държавна опера – Бургас Недко Георгиев. Хореографията и режисурата са дело на Мария Маркова. Художник на костюмите е Натали Маркова. Зад мултимедията стои визуалният артист Красимир Марчев. Билети за спектакъла се разпространяват на касата на НХК. За резервации и информация може да позвъните на следните телефони: +359 888 72 37 33 / +359 889 00 47 58.", "date": "2019.01.22", "title": "Бургас: Мултимедийният спектакъл „Приказни сезони“ ще бъде представен в Дома на нефтохимика"}
{"url": "http://www.focus-news.net/news/2019/01/22/2614739/pazardzhik-ogranicheno-poradi-remont-e-dvizhenieto-po-patya-mezhdu-selo-dyulevo-i-razklona-za-strelcha.html", "text": "Натоварено е движението по основните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.22", "title": "Пазарджик: Ограничено поради ремонт е движението по пътя между село Дюлево и разклона за Стрелча"}
{"url": "http://www.focus-news.net/news/2019/01/22/2614733/tanyug-vuchich-uchastva-v-svetovniya-ikonomicheski-forum-v-davos.html", "text": "Президентът на Сърбия Александър Вучич участва в работата на тазгодишния Световен икономически форум в швейцарския курорт Давос, който ще се проведе от вторник до петък, съобщава сръбската телеграфна агенция  ТАНЮГ .   \r\nСръбският държавен глава има  уговорени редица двустранни срещи със световни лидери. \r\nТой ще разговаря „на четири очи“ първо с Ангела Меркел, след това с еврокомисаря по разширяването Йоханес Хан, с премиера на Словения Мариян Шарец и с председателя на Европейската банка за възстановяване и развитие Сумантра Чакрабарти.    Ивелина Ватова", "date": "2019.01.22", "title": "ТАНЮГ: Вучич участва в Световния икономически форум в Давос"}
{"url": "http://www.focus-news.net/news/2019/01/22/2614731/d-r-angel-kunchev-gl-darzhaven-zdraven-inspektor-5-godishno-dete-v-blagoevgrad-e-pochinalo-sled-uslozhnenie-pri-grip.html", "text": "5-годишно дете в Благоевград е починало след усложнение при грип, прераснал в пневмония. Това каза за  Агенция „Фокус“ главният държавен здравен инспектор д-р Ангел Кунчев. „Все още нямам информация, кога е настъпила пневмонията при 5-годишното дете, което почина. Все още чакам информация, но много бързо се е развила болестта. То е било много добре гледано дете и е нямало никакви заболявания или утежняващи фактори“, подчерта д-р Кунчев. Към момента мога да дам кажа само, че е грип с усложнения на пневмония, понякога тези усложнения са много бързи и много тежки, в рамките на 24 до 48 часа и стават несъвместими с живота, с тежка дихателна недостатъчност и съответно завършва със смърт“, обясни д-р Кунчев. „Хората трудно могат да се предпазят от пневмония, защото симптомите са същите, като тези на грипа. Те лесно се разпознават- температура, отпадналост, главоболие, кашлица и т.н. За пневмония може да мислим, когато тези симптоми не отшумяват след 2-3 дни, а напротив когато се задълбочават и картината става все по-тежка. Тогава може да се притесним за усложнение и съответно за пневмония, макар, че може и да се окаже, че не е пневмония. Така например тази година при малките деца има доста отити на средното ухо, така че няма смисъл пациента сам да си поставя диагноза“, заяви главният държавен здравен инспектор. Той подчерта, че това не е работа на пациента и той не бива да се самолекува,а при неотшумяващи симптоми, задължително трябва да се потърси лекарска помощ. \r\n„Много трудно може да се предпазим от грип, защото той се предава много лесно и бързо, за това не мога да кажа да се стои 2-3 седмици вкъщи, защото това е възможно при много малко хора. Разбира се, ваксинацията, ако сме я направили навреме още октомври, ноември или декември е най-сигурното предпазно средство, но за съжаление, това е много рядко използвано в България, едва 4-5% от населението се имунизира. Другото, което може да направят хората, за да се предпазят е поддържане на едно добро общо състояние и да се ограничават контакти с болни хора, но при грипа всичко това е много трудно изпълнимо“, посочи още лекарят.  \r\n„Имунизацията не дава 100% гаранция, че няма да се разболеем, но ваксината ако не предпазва толкова от разболяване, то тя поне предпазва от усложненията и от тежкото протичане на болестта“, заяви още главният държавен здравен инспектор.  \r\nИрина ИВАНОВА", "date": "2019.01.22", "title": "Д-р Ангел Кунчев, гл. държавен здравен инспектор: 5-годишно дете в Благоевград е починало след усложнение при грип"}
{"url": "http://www.focus-news.net/news/2019/01/22/2614740/madlen-algafari-psihoterapevt-vse-poveche-hora-tarsyat-konsultatsiya-za-da-nauchat-poveche-ot-sebe-si-i-da-izrasnat.html", "text": "Все повече хора се консултират с психотерапевт, за да научат повече от себе си и да израснат. Това каза за сутрешния блок „Добро утро, България“ на  Радио „Фокус“  специалистът в тази сфера Мадлен Алгафари. „Винаги може човек да посети психотерапевт, за да порасне, да стане по-мъдър, по-здрав, по-щастлив и по-осъзнат. И за щастие тези хора са все повече. Те идват и казват „Искам да си отворя очите, за да видя истините в живота. Искам да разбера онова, което не знам за себе си, а дори и онова, което и другият не знае за мен“. Психотерапевтичният процес дава именно такова знание на хората“, разказа Мадлен Алгафари. Тя обърна внимание и на друга тенденция у нас –все повече хора се оплакват от паник атаки. Един специалист в сферата на психотерапията обаче може да е сигурен, че състоянието е знак за паническа атака или проява на хистерична реакция, едва след като проведе личен разговор с пациента, обясни Алгафари. Симптомите, които сигнализират за подобен проблем, се появяват след дълго натрупване на емоции, уточни психотерапевтът. Макар и по-късно, те идват да ни покажат, че е крайно време да вземем мерки и да се консултираме с психотерапевт, предупреди тя.  \r\nЕлеонора ЧОЛАКОВА", "date": "2019.01.22", "title": "Мадлен Алгафари, психотерапевт: Все повече хора търсят консултация, за да научат повече от себе си и да израснат"}
{"url": "http://www.focus-news.net/news/2019/01/22/2614741/blagoevgrad-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на Благоевградска област. Това каза за  Радио „Фокус“ – Пирин  дежурният служител в Областно пътно управление – Благоевград. Пътните настилки са  предимно мокри, по усойните и планински райони частично заледени, обработени и проходими. През нощта няма регистрирани инциденти, обстановката е била спокойна. Няма въведени ограничения за движението на леки и товарни автомобили в Благоевградска област. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е обичайно натоварен за делничен ден. Не се извършват ремонтни дейности. Повишена опасност от падащи камъни през зимния сезон има в Кресненското дефиле и в района на Предел. \r\nЛивия НИНОВА", "date": "2019.01.22", "title": "Благоевград: Проходими при зимни условия са пътищата на територията на областта"}
{"url": "http://www.focus-news.net/news/2019/01/22/2614743/sport-eybar-pobedi-espanyol-s-30.html", "text": "Ейбар победи Еспаньол с 3:0 като домакин в последен мач от 20-ия кръг на испанската Примера дивисион и се изкачи на 11-о място във временното класиране с актив от 25 точки. Гостите са 13-и с 24 точки. Лидер е Барселона с 46 точки, пред Атлетико Мадрид с 41 и Реал Мадрид с 36 точки.", "date": "2019.01.22", "title": "Спорт: Ейбар победи Еспаньол с 3:0"}
{"url": "http://www.focus-news.net/news/2019/01/22/2614744/veliko-tarnovo-s-3-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 3 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 141 см., а температурата на водата 2.8 градуса. И днес над българския участък на Дунав ще остане облачно. На запад ще превалява слаб сняг, примесен с дъжд. На изток ще духа до умерен югоизточен вятър. Максималните температури ще са между 2° и 5°.", "date": "2019.01.22", "title": "Велико Търново: С 3 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/22/2614742/veliko-tarnovo-usloviyata-za-patuvane-v-oblastta-sa-normalni.html", "text": "Условията за пътуване в областта са нормални за сезона, предаде репортер на  Радио „Фокус“ – Велико Търново . Настилките са предимно мокри, по усойните и планински райони частично заледени, обработени и проходими при зимни условия. Движението по главните и второстепенни пътища  е интензивно. Прохода на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно.В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар. Интензивно е движението в началото на работния ден в града. Настилките са частично мокри, времето – облачно, без валежи.  На места има заледени участъци. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. \r\nЛуиза ТРАНЧЕВА", "date": "2019.01.22", "title": "Велико Търново: Условията за пътуване в областта са нормални"}
{"url": "http://www.focus-news.net/news/2019/01/22/2614745/tass-nyama-shansove-da-se-otkriyat-otseleli-sled-pozhara-v-dvata-plavatelni-sada-v-cherno-more.html", "text": "Операцията по издирване на моряци, оцелели след пожара, който избухна в два плавателни съда в Черно море, е преведена от спасителен режим в издирвателен, тъй като да бъдат открити останали живи вече няма, предава  ТАСС , по данни от пресконференция във вторник от Росморречфлот.   \r\n\"В шест часа сутринта (местно време – бел. ред.) от спасителна се превърна в издирвателна, тъй като няма надежда да открием живи“ е казал представител на ведомството и е информирал медиите, че пожарът все още не е потушен.   \r\n Спасените моряци от двата горящи съда, както и телата на загиналите в най-скоро време ще бъдат транспортирани в Керч.    Ивелина Ватова", "date": "2019.01.22", "title": "ТАСС: Няма шансове да се открият оцелели след пожара в двата плавателни съда в Черно море"}
{"url": "http://www.focus-news.net/news/2019/01/22/2614746/gabrovo-do-150-metra-e-namalena-vidimostta-v-prohoda-shipka-poradi-magla.html", "text": "До 150 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от  Областно пътно управление-Габрово. В останалата част от Габровска област видимостта е нормална. Времето е облачно, без валежи към този час. Пътищата са предимно мокри, на места хлъзгави, опесъчени, обработени и проходими при зимни условия. От ОПУ съветват водачите да карат с повишено внимание и съобразена скорост. В региона няма нови въведени ограничения и затворени пътища. Остава в сила забраната за товарни автомобили над 12 тона в прохода Шипка. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – (Кормянско-Малък Вършец) – при км 46+800 по общински път до III-403 в село Малък Вършец. \r\nЛуиза ТРАНЧЕВА", "date": "2019.01.22", "title": "Габрово: До 150 метра е намалена видимостта в прохода Шипка поради мъгла"}
{"url": "http://www.focus-news.net/news/2019/01/22/2614750/shumen-suhi-sa-patishtata-v-oblastta.html", "text": "Сухи са пътищата в област Шумен, предаде репортер на  Радио „Фокус“- Шумен . Движението се извършва нормално при зимни условия. Камера за постоянно видеонаблюдение има по пътя София- Варна, в района на 7-ми км край Шумен. Сред натоварените участъци по главния път е кръговото кръстовище за кв. Макак. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. По пътя Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Времето е облачно, без валежи и мъгли. \r\nИвелина ИВАНОВА", "date": "2019.01.22", "title": "Шумен: Сухи са пътищата в областта"}
{"url": "http://www.focus-news.net/news/2019/01/22/2614748/blagoevgrad-s-krasivi-izpalneniya-po-figurno-parzalyane-be-otkrita-ledenata-parzalka-v-grada.html", "text": "С уникални изпълнения по фигурно пързаляне беше открита ледената пързалка в центъра на Благоевград. Това съобщиха от пресцентъра на  Община Благоевград . В програмата участие взеха фигуристите от спортен клуб „Ледени искри“, които показа грация върху леда. Жители и гости аплодираха бурно Мария Илинова, Тея Николаева, Венета Симеонова, Виктория Златкова,  Александра Александрова и Ива Андреева. \r\nПрограмата продължи с изпълнения на децата музикално училище „Престо“. \r\nДесетки малчугани с нетърпение очакваха да се качат на най-новия атракцион в центъра на града. \r\nЛедената пързалка ще остане в Благоевград до 1-ви март. Ледената пързалка е с размери 12×25 м. Цените за ползване на съоръжението, заедно с наем на кънки, е 7 лева за 30 минути и 9 лева за 1 час. За деца под 12 годишна възраст таксата е 5 лева за 30 минути и 7 лева за един час.  Има възможност и за целодневно ползване на пързалката, като цената, заедно с наема на кънки е 18 лева. Неограничено ползване на съоръжението за целия престой е 75 лева. Придружителите на деца до 7 години ще използват леденото съоръжение срещу 50% от цената.", "date": "2019.01.22", "title": "Благоевград: С красиви изпълнения по фигурно пързаляне бе открита ледената пързалка в града"}
{"url": "http://www.focus-news.net/news/2019/01/22/2614753/pregled-na-osnovnite-temi-vav-velikotarnovskiya-pechat.html", "text": "„Орисаха малката Мила за бебе на 2019 година“ е заглавие на първа страница на областния всекидневник  „Янтра ДНЕС” . Първото бебе, родено през новата 2019 година, бе орисано навръх Бабинден в родилното отделение на великотърновската болница. Малката Мила е проплакала в семейството на Петя и Найден Момински. И за двамата тя е второ дете. „36 са осиновените деца в областта, 15 от тях са заминали за чужбина“, пише още вестникът. Велико Търново е сред областите в страната с най-голям брой приемни семейства. Общо 135 приемни двойки се грижат за изоставени деца, като през 2018 г. няма осезаемо повишаване на броя на желаещи да станат приемни родители. Поради тази причина в свободните приемни семейства се настаняват деца дори от други области. „Масово се крадат телевизори в региона“ е новина от криминалната хроника. В днешния брой има материал за англичаните Стив и Морис, които изпълниха „главните роли на Бабинден в Хотница“. Страница 8-ма е посветена на форум на ГЕРБ, който стартира от Велико Търново. „Престижно реми срещи шампиона на Хърватия“ е новина от спортните страници.  \r\n„Орисаха първото бебе за 2019 година, родено в старата столица“ е заглавие от другия областен ежедневник  „Борба“ . Екипът на акушеро-гинекологичното и неонатологичното отделение на МОБАЛ „Д-р Стефан Черкезов“ във Велико Търново отбелязаха Бабинден с пищно тържество в База II на областната болница. Професионалния празник на работещите в сферата на родилната помощ уважиха кметът на старата столица инж. Даниел Панов, директорът на общинския социален отдел Росица Димитрова, изпълнителният директор на стационара д-р Стефан Филев. „Прокуратурата отказва на мъж с една ръка да докаже, че лежи невинен за убийство“ е друга новина от първа страница. Окръжният прокурор отказа възобновяване на дело за убийство с влязла в сила присъда, въпреки нови доказателства, че Владимир Илиев от Куцина може да лежи невинен зад решетките. Едноръкият мъж с протеза на лявата ръка бе осъден на 12 г. затвор за убийството на своя съселянин Йордан Йорданов – Даньо Лудия. „Велико Търново има 72 661 жители, Дебелец – 3950, Килифарево – 2449“, пише още „Борба“. Населението на Велико Търново е нараснало с близо 600 души за година, а в общината има 57 села с под 350 души, в които няма да избират кмет, сочи официална справка на кметството за тази година. „Ромка нападна медицинска фелдшерка в Г. Оряховица“ е новина от криминалната хроника. В областния ежедневник ще намерите и материал за делегация от ВТУ, която беше на посещение във Виетнам.", "date": "2019.01.22", "title": "Преглед на основните теми във великотърновския печат"}
{"url": "http://www.focus-news.net/news/2019/01/22/2614751/burgas-v-biznes-inkubatora-shte-se-provede-bezplaten-kurs-po-predpriemachestvo.html", "text": "В бургаския Бизнес инкубатор ще се проведе безплатен курс по предприемачество. Това съобщиха от  пресцентъра на Общината . Това е прекрасна възможност за предварителна подготовка на всеки, който иска да започне собствен бизнес, но иска да навлезе в това начинание с добър набор от базисни знания. Допустими са всички работещи и безработни, които не са студенти, пенсионери или собственици на фирми. \r\nКурсът е с продължителност 60 часа. Предвидени са групи за работещи и за безработни, съобразени с графика на хората. Курсът започва днес.", "date": "2019.01.22", "title": "Бургас: В Бизнес инкубатора ще се проведе безплатен курс по предприемачество"}
{"url": "http://www.focus-news.net/news/2019/01/22/2614749/vitseprezidentat-iliyana-yotova-nie-sme-parviyat-ekip-prezident-i-vitseprezident-v-koyto-ima-razbiratelstvo.html", "text": "Ние сме първият екип президент и вицепрезидент, в който има разбирателство. Това каза вицепрезидентът Илияна Йотова в ефира на предаването  „Здравей, България“  по  Нова телевизия  във връзка с навършването на две години от встъпването им заедно с Румен Радев като президент и вицепрезидент. „Беше станало като че ли традиция президент и вицепрезидент да враждуват помежду си - така някак си тръгна от началото на демокрацията. Е, ние сме първият екип, в който има разбирателство, след две години - добър екип, добра администрация, много добре се разбираме с г-н президента, обсъждаме доста от темите, виждаме се, когато трябва. Вече сме установили една традиция на определен период от време и без конкретен повод да сверяваме часовниците си“, заяви Йотова.", "date": "2019.01.22", "title": "Вицепрезидентът Илияна Йотова: Ние сме първият екип президент и вицепрезидент, в който има разбирателство"}
{"url": "http://www.focus-news.net/news/2019/01/22/2614757/smolyan-magla-namalyava-vidimostta-na-mesta-po-patishtata-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, със слаби валежи от дъжд и сняг в различните части на областта. Мъгла намалява видимостта на места по пътищата, настилките са мокри и на места заледени. Извършени са обработки с пясък и сол. Няма въведени ограничения по пътищата в областта, с изключение на ограничението за товарни автомобили над 3.5 тона през Пампорово, което е целогодишно. Повишена е опасността от падащи камъни по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, като в града също има мъгла и превалява слаб сняг. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.22", "title": "Смолян: Мъгла намалява видимостта на места по пътищата в областта"}
{"url": "http://www.focus-news.net/news/2019/01/22/2614756/burgas-dvizhenieto-po-patya-zhitosvyat-karnobat-se-osashtestvyava-v-edna-lenta-na-opredeleni-uchastatsi-poradi-remontni-deynosti.html", "text": "Сухи и нормално проходими са пътищата в Бургаска област. Това съобщиха за  Радио „Фокус“ – Бургас  от Областно пътно управление. Няма затворени пътища на територията на областта. Спокойно и безпроблемно се осъществява придвижването на моторни превозни средства в областната пътна мрежа. Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. \r\nСрокът за изброените ограничения е до 28 юни 2019 г.  \r\nИнтензивно е движението по централните бургаски улици. Натоварен е трафикът в някои участъци от бул. „Тодор Александров“, по бул. „Захари Стоянов“ в посока жк. „Меден рудник“, както и на кръстовището с кръгово движение „Трапезица“. \r\nДеница ДИМИТРОВА", "date": "2019.01.22", "title": "Бургас: Движението по пътя  Житосвят – Карнобат се осъществява в една лента на определени участъци поради ремонтни дейности"}
{"url": "http://www.focus-news.net/news/2019/01/22/2614755/shumen-nyakolko-naseleni-mesta-ot-oblastta-sa-s-narusheno-vodopodavane-zaradi-avarii.html", "text": "Няколко населени места от областта са с нарушено водоподаване заради аварии. Това съобщиха от  водоснабдителното дружество , обслужващо областта. От 05.00 часа започна поетапно спиране на водоподаването за Шумен, кв. „Дивдядово“, селата Дибич, Белокопитово и Панайот Волов от Община Шумен и Велики Преслав. Това се налага поради отстраняване на аварии по довеждащ водопровод от язовир „Тича“. Най-рано водата беше спряна във високите части на Шумен. За потребителите на Велики Преслав водоподаването ще бъде преустановено от 09.00 часа. Възстановяването на водоподаването в засегнатите населени места ще започне от 22.00 часа.", "date": "2019.01.22", "title": "Шумен: Няколко населени места от областта са с нарушено водоподаване заради аварии"}
{"url": "http://www.focus-news.net/news/2019/01/22/2614754/brussels-times-poveche-ot-700-belgiytsi-sa-smenili-pola-si-prez-2018-godina.html", "text": "През 2018 година 727 белгийци са сменили пола си, показва статистиката на белгийския Национален регистър, пише  електронното издание The Brussels Times . \r\nИзданието посочва, че една година това е число е било „само“ 110 души. Значителното увеличение се дължи в най-голяма степен на законодателните промени, които насърчават джендърите. \r\nОт 1 януари 2018 година вече не е необходимо да се извършва операция за промяна на пола, за да се удостовери официално промяната. Преди това трябваше да предоставите медицинско свидетелство заедно със заявлението. \r\nМежду 2010 и 2014 г. броят на хората, които са променили своя пол, варира между 40 и 70 годишно. След това броят им се е увеличил до 81 през 2015 г., 100, година по-късно и 110 през 2017 г. \r\nФеноменът от миналата година, пише медията, може да се обясни също с високопрофилния случай на журналиста от VTM Бо Ван Спилбеек, особено в северната част на страната, но също и с други фактори, като например, филма Girl, в който става въпрос за джендър и който може да е насърчил засегнатите да предприемат необходимите действия. \r\nПревод и редакция:", "date": "2019.01.22", "title": "Brussels Times: Повече от 700 белгийци са сменили пола си през 2018 година"}
{"url": "http://www.focus-news.net/news/2019/01/22/2614759/pazardzhik-okrazhniyat-sad-shte-gleda-deloto-sreshtu-mazh-zalyal-zhena-sas-syarna-kiselina.html", "text": "Окръжният съд ще гледа дело за причиняване на средна телесна повреда чрез заливане с киселина, съобщиха от пресцентъра на  Съда . Делото е образувано по въззивна жалба на мъж срещу присъда на Районен съд – Велинград, с която е признат за виновен в това, че на 08 ноември 2017 г,  във Велинград е залял със сярна киселина жена и ѝ е причинил средна телесна повреда. Осъден е на 2 години лишаване от свобода при първоначален общ режим на изтърпяване на наказанието. На пострадалата е присъдено обезщетение за претърпени неимуществени вреди в размер на 15 000 лв. Началото на съдебното заседание е в 14.00 часа, съдия-докладчик е Кристина Пунтева.", "date": "2019.01.22", "title": "Пазарджик: Окръжният съд ще гледа делото срещу мъж, залял жена със сярна киселина"}
{"url": "http://www.focus-news.net/news/2019/01/22/2614752/blagoevgrad-predstoi-da-bade-izvarshena-autopsiya-na-5-godishnoto-dete-za-koeto-se-predpolaga-che-e-pochinalo-sled-uslozhneniya-pri-grip.html", "text": "Предстои да бъде извършена аутопсия на 5-годишното дете, за което се предполага, че е починало след усложнения при грип в Благоевград, предаде репортер на  Радио „Фокус“ – Пирин . От Многопрофилна болница за активно лечение – Благоевград коментираха, че към момента няма как да бъде дадена точна информация по случая, тъй като тепърва ще бъдат изяснявани фактите и обстоятелствата около смъртта на детето. „Фокус“ припомня:  Във вторник сутринта главният държавен здравен инспектор д-р Ангел Кунчев съобщи, че 5-годишно дете в Благоевград е починало след усложнение при грип, прераснал в пневмония. По думите му все още няма информация, кога е настъпила пневмонията при детето. Той добави, че детето е било много добре гледано и е нямало никакви заболявания или утежняващи фактори. \r\nЛивия НИНОВА", "date": "2019.01.22", "title": "Благоевград: Предстои да бъде извършена аутопсия на 5-годишното дете, за което се предполага, че е починало след усложнения при грип"}
{"url": "http://www.focus-news.net/news/2019/01/22/2614763/dobrich-dva-rayona-v-grada-sa-s-narusheno-vodopodavane-zaradi-izgrazhdane-na-vodoprovodni-vrazki.html", "text": "Два района в града са с нарушено водоподаване заради изграждане на водопроводни връзки, предаде кореспондентът на  Радио „Фокус” – Варна . По бул. „Добричка епопея“ № 2 и 4 е спряно водоподаването от 08.00 до 17.00 часа. Поради направа на водопроводни връзки по ул. „Свещеник Павел Атанасов“ е спряно водоподаването в квартала над жп гарата, промишлена зона „Запад“ и кв. „Рилци“. \r\nЖулиета НИКОЛОВА", "date": "2019.01.22", "title": "Добрич: Два района в града са с нарушено водоподаване заради изграждане на водопроводни връзки"}
{"url": "http://www.focus-news.net/news/2019/01/22/2614765/balgariya-i-tayland-shte-rabotyat-za-zadalbochavane-na-dvustrannite-si-otnosheniya.html", "text": "Заместник министър-председателят и министър на външните работи Екатерина Захариева разговаря днес в Брюксел с тайландския си колега Дон Прамудвинай. Това съобщиха от пресцентъра на  Министерството на външните работи . Срещата – първа на ниво външни министри на двете страни от 2012 г. насам, се състоя в контекста на министерската среща ЕС - АСЕАН, която се провежда днес в белгийската столица. От 1 януари 2019 г. Кралство Тайланд пое председателството на АСЕАН.   \r\nМинистрите Захариева и Прамудвинай обсъдиха широк кръг от двустранни въпроси и теми от международния дневен ред. Двамата първи дипломати се обединиха около мнението, че ще работят за задълбочаване на двустранните контакти между България и Тайланд, които се основата на традиционно приятелство между двата народа. Първа конкретна стъпка в тази посока ще бъде провеждането на политически консултации между външните министерства.    \r\nЕкатерина Захариева представи сферите, в които е възможно сътрудничество между бизнеса от двете държави, сред които високите технологии, а министър Прамудвинай изтъкна, че за допълнителното увеличаване на българските туристи в неговата страна би допринесло и евентуално откриване на директна самолетна линия.    \r\nАктивизирането на политическия диалог трябва да даде стимул на бизнеса в двете страни да използва все още нереализирания потенциал за икономическо сътрудничество. Със своето стратегическо положение в сърцето на Балканския полуостров България е естествена връзка между Европа и Азия. Отлични възможности за сътрудничество съществуват и в сферата на туризма, който е един от най-динамично развиващите се сектори в България. Предвид големия брой български туристи, които ежегодно посещават Тайланд, двамата министри обсъдиха и възможността да бъде възобновена дейността на закритото преди 8 години българско посолство в Банкок.  \r\n\"Паралелно с развитието на двустранните отношения сме готови да допринесем и за развитието на сътрудничеството между ЕС и Тайланд\", подчерта министър Захариева. \"Оценяваме усилията за провеждане на парламентарни избори в Тайланд през пролетта, които ще бъдат важна стъпка за гарантирането на стабилност и просперитет на страната\", каза още тя.", "date": "2019.01.22", "title": "България и Тайланд ще работят за задълбочаване на двустранните си отношения"}
{"url": "http://www.focus-news.net/news/2019/01/22/2614762/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.22", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/22/2614747/peter-siyarto-bryuksel-se-opitva-da-varne-provalenata-migratsionna-politika.html", "text": "Брюксел прави прикрит опит да наложи провалената си миграционна политика, заяви министърът на външните работи на Унгария Петер Сиярто на среща с колегите си от Европейския съюз в Брюксел в понеделник, пише  електронното издание Hungary Today . \r\n„Има някаква заблуда, когато става дума за миграция, когато евробюрократите аплодират и правят своите анализи за това, че миграционната криза е минало“, заяви Сиярто пред унгарските журналисти. Министърът обаче изтъкна, че броят на хората, които се опитват да влязат нелегално в Европа е нараснал. \r\nТой посочи, че Пактът за миграцията на ООН е включен като отправна точка в главата за миграция на прессъобщението на министерската среща ЕС-Арабска лига, насрочена за февруари. Сиярто отбеляза, че една трета от страните-членки на Съюза, включително Унгария, не са гласували за пакета. \r\nПревод и редакция:", "date": "2019.01.22", "title": "Петер Сиярто: Брюксел се опитва да върне провалената миграционна политика"}
{"url": "http://www.focus-news.net/news/2019/01/22/2614767/veliko-tarnovo-namalyavat-sluchaite-na-varitsela-v-oblastta-no-zabolevaemostta-ostava-visoka.html", "text": "Намаляват случаите на варицела във Великотърновска област, но заболеваемостта остава сравнително висока. Това съобщиха за  Радио „Фокус“ – Велико Търново  от Регионалната здравна инспекция. За миналата седмица са регистрирани 32-ма пациенти, от които 20 от Великотърновска община, 11 от Горна Оряховица и един в Стражица. За сравнение, в периода 7 - 13 януари заболелите бяха 40. За миналата седмица има отчетени още по 7 случая на ентероколити и скарлатина, един на туберкулоза. \r\nПациентите с оплаквания от остри респираторни заболявания са били 57. \r\nНадежда КРЪСТЕВА", "date": "2019.01.22", "title": "Велико Търново: Намаляват случаите на варицела в областта, но заболеваемостта остава висока"}
{"url": "http://www.focus-news.net/news/2019/01/22/2614766/kyustendil-patishtata-v-oblastta-sa-prohodimi-pri-zimni-usloviya-vali-slab-snyag.html", "text": "Пътищата в областта са проходими при зимни условия, вали слаб сняг. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са заснежени и хлъзгави. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.22", "title": "Кюстендил: Пътищата в областта са проходими при зимни условия, вали слаб сняг"}
{"url": "http://www.focus-news.net/news/2019/01/22/2614761/d-r-veselka-moncheva-rzi-blagoevgrad-pochinaloto-5-godishno-dete-e-bilo-s-dvustranna-virusna-bronhopnevmoniya.html", "text": "Починалото 5-годишно дете е било с двустранна вирусна бронхопневмония, развила се мълниеносно. Това коментира за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция (РЗИ) във връзка със случая, при който дете почина в Благоевград след усложнения при грип. По думите ѝ пневмонията се е развила мълниеносно. „За съжаление в тези случаи нищо не може да се направи“, каза още д-р Мончева. Тя подчерта, че най-честите усложнения при грип са бронхопневмонии, менингити и отити. Д-р Мончева апелира към хората при симптоми на грип веднага да се обръщат към личните лекари, а не да се самолекуват, за да бъдат избегнати усложнения. „Фокус“ припомня:  Във вторник сутринта главният държавен здравен инспектор д-р Ангел Кунчев съобщи, че 5-годишно дете в Благоевград е починало след усложнение при грип, прераснал в пневмония. По думите му все още няма информация, кога е настъпила пневмонията при детето. Той добави, че детето е било много добре гледано и е нямало никакви заболявания или утежняващи фактори. \r\nМеждувременно стана ясно, че предстои да бъде извършена аутопсия на 5-годишното дете. От Многопрофилна болница за активно лечение – Благоевград коментираха, че към момента няма как да бъде дадена точна информация по случая, тъй като тепърва ще бъдат изяснявани фактите и обстоятелствата около смъртта на детето. \r\nЛивия НИНОВА", "date": "2019.01.22", "title": "Д-р Веселка Мончева, РЗИ – Благоевград: Починалото 5-годишно дете е било с двустранна вирусна бронхопневмония"}
{"url": "http://www.focus-news.net/news/2019/01/22/2614772/pregled-na-osnovnite-temi-v-burgaskiya-pechat.html", "text": "„През февруари отварят ТЕЛК в онкоцентъра“е водещата новина в в днешното издание на ежедневника  „Черноморски фар“ . Той ще е второто лечебно заведени, в което ще действа комисията. „Чакаме единствено монтирането на софтуера и обучение, което да премине екипът. Смятаме, че през февруари комисията вече ще работи“, съобщи управителят на здравното заведение проф. Христо Бозов. „Мъжът, убил дете на пътя в Айтос, ще лежи две години“ е друга водеща новина от страниците на вестника. „Апелативен съд – Бургас потвърди присъдата му“ и „С нея съдиите се надяват да предупредят екстремно каращите шофьори“ са подзаглавията на статията. „Кметски съпруг издъхна зад волана на автобус“ е още една новина от днешното издание. 63-годишният мъж от Айтос е починал при катастрофа с управлявания от него автобус. Инцидентът е станал на 19 януари около 14.30 часа на пътя Бургас - Варна. От катастрофата леко е пострадал  и намиращ се в близост пешеходец – 42-годишен мъж от Несебър. „Ръст на ражданията в УМБАЛ - Бургас през 2018-а, момчетата пак са повече“ е друго заглавие от днешния брой. 5% ръст на ражданията отчете на Бабинден Родилното отделение на УМБАЛ - Бургас. 1 695 деца са родени през 2018 година в отделението, като отново преобладават момчетата. Темата на деня е: „Аптеките в Бургаско не са готови за верификацията на лекарствата“. „Системата срещу търговия ма фалшиви медикаменти трябва да влезе в сила на 9 февруари“ е подзаглавието на статията. Интервюто е с директора на Областна дирекция „Земеделие“ - Бургас, а заглавието е „Във визитката на областта ни освен туризъм, логистика, нефтопреработка, значителен дял заема селското стопанство“.", "date": "2019.01.22", "title": "Преглед на основните теми в бургаския печат"}
{"url": "http://www.focus-news.net/news/2019/01/22/2614769/plovdiv-v-asenovgrad-shte-se-provede-vtoroto-izdanie-na-vecher-na-planinarskoto-kino.html", "text": "Спортисти, планинари, пещерняци, велосипедисти и хора, чиято дейност е свързана с планината, екологията, спорта и двигателната активност, ще вземат участие във второто издание на „Вечер на планинарското кино“ в Асеновград. Това съобщиха за  Радио „Фокус“ – Пловдив  от Сдружение „Устремени“ в Асеновград. Събитието ще се състои на 26 януари на първия етан на Градската библиотека „Паисий Хилендарски“, за времето от 16.00 до 21.00 часа.  \r\nПрограмата на „Вечер на планинарското кино“ ще започне с кратък филм с неизлъчвани разкази „3х8000“ с Боян Петров и полският алпинист Януш Голоб и с презентация „Свобода сред просторите“ на Мая Танева, завършила четвърта на ултрамаратона „Пирин Ултра“.  \r\nВъв втория час на събитието присъстващите ще могат да видят презентацията на спелеолога Крум Сираков, който ще направи фотоочерк на пещерни експедиции при Тененгебирге 2017 - 2018.  \r\nСлед 18.00 часа Владимир Конушлиев от Велоклуб „Крива спица“ ще представи презентация на тема „Крива спица“ – Защо моята страст е планинското колоездене?“. След 19.00 часа ще бъдат представени филми за връх Кутра, пещера Добростански бисер и за проекта „Училище сред природата“, заснети с дрон.  \r\nПрисъстващите на „Вечер на планинарското кино“ в Асеновград  ще видят също филмите „На крилeтe на мечтите“ с Николай Йотов – инструктор по парапланеризъм, „За хората и мечките“ за живота на кафявите мечките и съжителството им с хората в района на западни Родопи, както и „През дивите Балкани“ – филм за България на Ернст Засе. \r\nПартньори на събитието са Градската библиотека „Паисий Хилендарски“, ОП „Туризъм“ и Центъра за местни инициативи и развитие в Асеновград, също Пещерен клуб „Черни връх“ – София, Велоклуб „Крива спица“ и „Тритон Екстрийм“. \r\nТони МИХАЙЛОВ", "date": "2019.01.22", "title": "Пловдив: В Асеновград ще се проведе второто издание на „Вечер на планинарското кино“"}
{"url": "http://www.focus-news.net/news/2019/01/22/2614760/vitseprezidentat-iliyana-yotova-horata-byaha-otviknali-da-chuvat-glasa-na-balgarskiya-prezident-i-kogato-tova-se-promeni-se-poluchi-vpechatlenieto-za-konfrontatsiya.html", "text": "Хората бяха отвикнали да чуват гласа на българския президент и когато това се промени, се получи впечатлението за конфронтация. Това каза вицепрезидентът Илияна Йотова в ефира на предаването  „Здравей, България“  по  Нова телевизия  във връзка с отношенията между президент и правителство, две години след встъпването им с президента Румен Радев в длъжност. „Няма политика по принцип, няма конфронтация по принцип - има несъгласие по определени теми. Дълги години Президентството сякаш беше патерица на изпълнителната власт. Много рядко имаше разминаване, много рядко президентът Плевнелиев критикуваше или даваше алтернативно мнение на изпълнителната власт. Хората отвикнаха да чуват гласа на българския президент. Това се промени и тъй като беше ново, беше забравено, се получи впечатлението, че ние или от страна на изпълнителната власт се търси нарочни конфронтация. Не, имаме мнение по всяка политика, по всичко онова, което става в страната всеки важен въпрос. Така е създадена Българската Конституция - на взаимен контрол между властите. Когато не сме съгласни, не сме съгласни и си го казваме. И аз, и президентът много добре осъзнаваме, че ограничения имаме много. Нямаме право на законодателна инициатива, нито да се намесим по-сериозно в законодателния процес - това е Българската Конституция, но пък никой не може да ни отнеме правото на мнение и на становище“, коментира вицепрезидентът. \r\nТя отбеляза, че около президента има обществен съвет по законодателство от много сериозни юристи. Всеки един закон се гледа много внимателно и затова всяко едно вето, наложено от президента, макар и доста, е показателно издържано, включително последното, добави Йотова.", "date": "2019.01.22", "title": "Вицепрезидентът Илияна Йотова: Хората бяха отвикнали да чуват гласа на българския президент и когато това се промени, се получи впечатлението за конфронтация"}
{"url": "http://www.focus-news.net/news/2019/01/22/2614773/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Tемпературите са между минус пет и нула градуса. Във високите части на планините е мъгливо със слаб до умерен вятър. На места има опасност от лавини. От Планинска спасителна служба съветват туристите да използват зимните маршрути и зимните маркировки.  \r\nСъоръженията работят и пистите са обработени.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.22", "title": "ПСС: Лоши са условията за туризъм в планините"}
{"url": "http://www.focus-news.net/news/2019/01/22/2614774/haskovo-chetiri-firmi-investirat-v-tereni-v-rayona-na-iztochnata-industrialna-zona-na-dimitrovgrad.html", "text": "Четири фирми инвестират в терени, върху които ще изграждат нови производства. Това съобщиха от  „Евро Ферт“ АД . Те се намират на привлекателно място в района на Източна индустриална зона. Така се слага началото на нова индустриална зона на територията на Димитровград.  \r\nТерените се простират на площ от около 110 декара и са в регулация, с изградена инфраструктура - достъп до електричество, канализация, транспорт, възможност за газифициране и т.н. Освен създадените условия за развитие на бизнес, е улеснена и процедурата за издаване на строителни разрешителни. Четирите фирми са инвестирали в имоти с обща площ от над 50 декара. По предварителни данни само те да разкрият над 350 нови работни места. Предвижда се производствени помещения там да изградят фирми от хранително-вкусовата и преработващата промишленост. Те са получили разрешителни за строеж, за период от около 2 месеца, и скоро ще започнат строителните дейности. В близост до терените се намират и заведения за обществено хранене, което придава завършен вид на цялостната картина или т.нар. „индустриална зона“. Мястото има всички условия, за да отговори на инвеститорския интерес, който драстично нараства. Именно поради факта, че на територията на зоната се предлага бърза реализация на инвестиционни проекти, тя има потенциала да привлече чужди капитали. Всъщност запитвания за терените отправят не само фирми от Южен централен район, но и чуждестранни инвеститори.     \r\nМястото е „апетитно“ за бизнеса не само заради наличието на изградена инфраструктура. Оформящата се индустриална зона е в близост до Европейски коридор 9, свързващ региона с Гърция и Турция, като разстоянието до Истанбул е 300 км, а до Одрин – 100 км. Зоната се намира на 80 км от ГКПП „Капитан Андреево\".  \r\nТака се дават пример как с желание и малко усилия, може да се даде тласък на развитието на икономиката в дадена регион. Подходящи терени, малко инвестиции с цел улесняване на процедурата за потенциалните купувачи и достъпни цени на земята превръщат една идея в реалност. Това е и идеална възможност за развитие на бизнеса или за нови инвестиции в общината, създаването на работни места и предпоставка за увеличаване доходите на населението – приложена на практика една концепция за развитие част от Южен централен район.", "date": "2019.01.22", "title": "Хасково: Четири фирми инвестират в терени в района на Източната индустриална зона на Димитровград"}
{"url": "http://www.focus-news.net/news/2019/01/22/2614775/sofiya-150-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "150 души са били настанени в Кризисния център през изминалата нощ. Това съобщи за  Агенция „Фокус“  директорът на Центъра за кризисно настаняване на бездомни хора в кв. \"Захарна фабрика\" Йорданка Темелкова.  Тя обясни, че през изминалото денонощие не е имало нужда да бъде викана „Бърза помощ“ и не са имали инциденти в центъра.", "date": "2019.01.22", "title": "София: 150 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/01/22/2614776/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Център за грижа за възрастни хора в невъзможност за самообслужване отваря врати в Свищов. Вече е факт споразумението, което кметът Генчо Генчев подписа в началото на годината с Управляващия орган на Оперативна програма „Региони в растеж“. Повече по темата ще научим от кмета в минутите на предаването „Добре дошли в Свищов“ на  Радио „Фокус“ – Велико Търново .  \r\nВ Свищов започна раздаването на продукти от БЧК на най-нуждаещите се лица. Кой, къде и по какъв начин може да получи това, което му се полага, ще попитаме Анелия Димитрова, ръководител общинска служба „Социални дейности“.  \r\nДнес ще Ви разкажем и за най-новата атракция, която се предлага в античния град Нове край Свищов. Там всеки един посетител вече може да отсече сам монета, която да занесе за спомен вкъщи. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.01.22", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/01/22/2614778/sport-atletiko-madrid-i-diego-simeone-sa-se-razbrali-za-nov-dogovor.html", "text": "Старши треньорът на Атлетико Мадрид се е споразумял да продължи договора си с ръководството на клуба, съобщава вестник AS. Няколко дни по-рано стана ясно, че Алваро Мората ще се присъедини към отбора. „Дюшекчиите“ са на 2-о място във временното класиране на Примера дивисион с 41 точки от 20 мача.", "date": "2019.01.22", "title": "Спорт: Атлетико Мадрид и Диего Симеоне са се разбрали за нов договор"}
{"url": "http://www.focus-news.net/news/2019/01/22/2614777/blagoevgrad-dvama-mazhe-sa-postradali-pri-skandal-v-razlog.html", "text": "Двама мъже са пострадали при скандал в Разлог. Това съобщиха от  ОДМВР - Благоевград . 22-годишен мъж е задържан за 24 часа в РУ - Разлог. Той е арестуван за това, че около 19.00 часа на 21 януари 2019 г. пред частен дом в Разлог между задържания и двама мъже на 31 и 36 години е възникнал скандал, при който 22-годишният с остър предмет е причинил порезна рана в областта на лявото бедро на 31-годишния мъж и прободна рана в областта на кръста на 36-годишния мъж. Пострадалите са настанени за лечение в МБАЛ - Разлог без опасност за живота. По случая е образувано досъдебно производство.", "date": "2019.01.22", "title": "Благоевград: Двама мъже са пострадали при скандал в Разлог"}
{"url": "http://www.focus-news.net/news/2019/01/22/2614770/vitseprezidentat-iliyana-yotova-za-pokupkata-na-novi-iztrebiteli-nyamam-osnovanie-da-ne-vyarvam-na-prezidenta-radev.html", "text": "Нямам основание да не вярвам на президента Радев. Това каза вицепрезидентът Илияна Йотова в ефира на предаването  „Здравей, България“  по  Нова телевизия  във връзка с процедурата за закупуване на нови изтребители. „Не искам да съм един от онези хора, които за едно денонощие станаха експерти по темата. Не е сериозно“, заяви вицепрезидентът, но отбеляза, че в тази ситуация трябва да говорят експертите, които са измислили процедурата и наложили съответните критерии.  \r\nЙотова заяви, че по темата държавният глава защитава своите виждания. „Има ли право на това мнение - има. Значи, ако не си съгласен с мнозинството, веднага те упрекват в лобизъм“, коментира Йотова и добави, че у нас много лесно се раздават квалификации, което не е добре и за международния ни образ. \r\nТя коментира и казуса „Войводиново\", като заяви, че ромският въпрос няма да се реши „с насилствени мерки и събаряне на къщи”. \r\n„Така нищо няма да стане. Няма държава, която да наложи правила и наистина да се заеме с този проблем”, каза вицепрезидентът.", "date": "2019.01.22", "title": "Вицепрезидентът Илияна Йотова за покупката на нови изтребители: Нямам основание да не вярвам на президента Радев"}
{"url": "http://www.focus-news.net/news/2019/01/22/2614779/mvredin-chovek-e-zaginal-a-20-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са ранени при 16 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 32 леки и 2 тежки пътни инцидента, при които има четирима пострадали. От началото на годината са станали 308 пътнотранспортни произшествия, при които са загинали 20 души, а 391 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (29) през същия период на 2018 г. се отчитат 8 по-малко загинали участници в движението по пътищата през 2019 г.", "date": "2019.01.22", "title": "МВР:Един човек е загинал, а 20 са ранени при катастрофи в страната през изминалото денонощие"}
{"url": "http://www.focus-news.net/news/2019/01/22/2614781/pazardzhik-magla-namalyava-vidimostta-do-200-metra-po-glaven-pat-i-8-belovo-pazardzhik-plovdiv.html", "text": "Мъгла намалява видимостта по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . Видимостта е намалена до 200 метра. Пътят е мокър и е опесъчен. Колони от автомобили се образуват на входа на Пазарджик в района на кръговите кръстовища на моста на река Марица и на изхода на града в посока Пловдив, където има полицейски патрул. Извършват се проверки за валидни застраховки и шофьорски книжки, а също и за спазване ограниченията на скоростта. Натоварено е и движението в посока Пловдив, където се движат много леки и товарни автомобили. \r\nВаня НИКОЛОВА", "date": "2019.01.22", "title": "Пазарджик: Мъгла намалява видимостта до 200 метра по главен път I-8 Белово - Пазарджик - Пловдив"}
{"url": "http://www.focus-news.net/news/2019/01/22/2614782/vidin-mokri-sa-patishtata-v-oblastta-vali-slab-snyag.html", "text": "Мокри са пътищата в областта. Това съобщиха за  Радио „Фокус“ – Видин  от Областно пътно управление. Времето е облачно, вали слаб сняг, който не се задържа на пътните настилки. Трафикът по главен път Е-79 в посока ГКПП „Дунав мост 2“ се осъществява нормално. Движат се предимно тежкотоварни автомобили. Натоварен е участъкът между Дунавци и Видин.  \r\nВ град Видин повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.22", "title": "Видин: Мокри са пътищата в областта, вали слаб сняг"}
{"url": "http://www.focus-news.net/news/2019/01/22/2614764/ministar-nikolina-angelkova-mobilni-ekipi-shte-sledyat-da-ne-se-unishtozhavat-dyuni-po-chernomorieto.html", "text": "От вчера работят наши мобилни екипи, не както предишни години от активния летен сезон, и извършват непрекъснато мониторинг какво се случва с дюните. Това каза министърът на туризма Николина Ангелкова в предаването  „Тази сутрин“  по  бТВ . На въпрос защо дюни се намират в частни имоти и как при това положение държавата може да се справи с унищожаването им, тя отговори: „Независимо от режима на собственост - дали е частна, държавна или общинска, в Закона за защитените територии ясно е записано, че дюните не трябва да бъдат разрушавани и трябва да бъдат опазвани“. „Тоест всеки един гражданин, независимо от собствеността, която притежава, е длъжен да опазва дюните и да се съобразява със закона. Законът важи за всеки един и ако съответно извърши нарушение, се наказва“, допълни тя, като уточни, че в случая с къмпинг „Смокиня“ наказанието е до 3 години затвор и глоба от 2 до 10 хил. лева. „Това е изключителен вандализъм. Аз наистина не мога да си представя как някой може да си помисли, че може просто така да заравнява и да ползва багери, за да му се открива гледка. Абсурдно е“, коментира тя. По думите й държавата е взела необходимите мерки и в случая с къмпинг „Смокиня“ се е реагирало незабавно от абсолютно всички институции. \"Когато има нарушител, задължително се предприемат мерки, независимо  каква е собствеността. Важен е контролът, искам да благодаря на всички институции. Вече има повдигнати обвинения“, посочи още Ангелкова. Тя уточни, че с промените в Закона за Черноморското крайбрежие се предвиждат по-високи глоби за унищожаване на дюни – до 50 хил. лева.", "date": "2019.01.22", "title": "Министър Николина Ангелкова: Мобилни екипи ще следят да не се унищожават дюни по Черноморието"}
{"url": "http://www.focus-news.net/news/2019/01/22/2614784/plovdiv-oshte-dvama-dushi-sa-pochinali-ot-pnevmoniya-sled-prekaran-grip-drugi-trima-sa-v-intenzivnoto-otdelenie-na-universitetska-bolnitsa-plovdiv.html", "text": "Още двама души са починали в Пловдив от пневмония след прекаран грип. Това съобщи за  Радио „Фокус” - Пловдив  началникът на Отделението по пулмология в УМБАЛ - Пловдив д-р Илияна Вълканова. „До момента починалите там заради усложнения от съдово естество са общо трима, те са над 80-годишни, но единият не е бил болен от грип“, уточни началникът на Пулмологията. Въпреки профилактиката пациентите са получили белодробна тромбоемболия. Всички са имали и придружаващи заболявания. \r\nОще трима от заболелите с пневмония, които са в по-тежко състояние, са преведени в Отделението по анестезиология и интензивно лечение (ОАИЛ), където са поставени на апаратна вентилация. Това също са усложнения след грип. \r\nУсложненията от вирусните инфекции са препълнили Отделението по пулмология в УМБАЛ - Пловдив. „В момента няма нито едно свободно болнично легло, а постоянно идват нови пациенти, затова направихме искане временно базата да бъде увеличена с 9 и леглата да станат 47, докато отмине вълната“, добави д-р Илияна Вълканова. По думите ѝ болните, които са приети за лечение, са с бронхопневмонии и с обострена дихателна недостатъчност при пациенти с ХОББ (Хронична обструктивна белодробна болест). С усложнения от респираторните заболявания са и астматици. \r\nД-р Вълканова посочи още, че случаите започнали драстично да нарастват по Коледа и оттогава досега през отделението са преминали над 170 болни на възраст от 20 до 90 г. Най-засегнати са обаче пациентите в диапазона от 55 до 70 г., защото имат придружаващи заболявания, които декомпенсират от ОРЗ-тата. \r\n„Най-тежко болестта протича при хората с хронични дихателни проблеми – те са най-уязвими, защото при всяко обостряне не се знае какъв ще е изходът, а и те не се възстановяват напълно след прекараната вироза“, обясни д-р Вълканова. След тях са пациентите със сърдечна недостатъчност и диабетиците, които са особено податливи на инфекциозни усложнения след прекарана дихателна инфекция и развиват бактериално заболяване. Пациентите с хронични заболявания постъпват с кашлица и задух, а болните от пневмонии – с повишена над 38 градуса температура и адинамия. „Имаме няколко човека и с кръвохрак, които се изследват за туберкулоза и рак на белия дроб, предстоят им бронхоскопии“, каза още д-р Вълканова. \r\nЗаболелите лежат в отделението 5 до 7 дни, но понякога остават и по 15 дни. Д-р Вълканова отбеляза, че някои болни късно търсят медицинска помощ. Съветът на специалиста е ако се почистваме неразположени, да не ходим на работа. Ако след третия ден не се подобряваме, задължително да потърсим лекарска помощ. \r\nЗаболелите трябва да започнат противовирусната терапия 24 часа от началото на болестта, при случаи на пневмония. Тогава лечението е ефективно. \r\nЦветана ТОНЧЕВА", "date": "2019.01.22", "title": "Пловдив: Още двама души са починали от пневмония след прекаран грип, други трима са в Интензивното отделение на Университетска болница „Пловдив”"}
{"url": "http://www.focus-news.net/news/2019/01/22/2614785/yanka-gospodinova-kmet-na-alfatar-obezlyudyavaneto-e-osnovniyat-problem-v-obshtinata.html", "text": "Обезлюдяването е основният проблем в община Алфатар. Това каза за сутрешния блок „Добро утро, България“ на Радио „Фокус“ кметът Янка Господинова. Алфатар е общината с най-застаряващо население в област Силистра, обясни тя. Намерен е начинът и формата за задържане на малкото останали млади хора, но демографският проблем е необратим, уточни кметът. Почистването на републиканския път е друг проблем, пред който е изправено населеното място, каза още Янка Господинова. „Тази година не е нещо по-различно от предходни години. Към настоящия момент няма сняг, няма заледявания и снегонавявания, но обичайното е, че има проблем с почистването на републиканските пътища поради това, че не се чистят редовно или се чистят след спирането на валежите. Това създава дискомфорт, защото не можем да стигнем до населените си места. Налага се с нашата техника да почистваме и републиканския път, налага се да го опесъчаваме, за да не остават нашите населени места откъснати и да няма бедстващи хора. Често се налага да се обаждаме на областен управител и на директор на Областно пътно управление, за да сигнализираме или да търсим съдействие, но в крайна сметка към настоящия момент резултат от тази наша комуникация няма“, обясни Янка Господинова. Тя уточни, че няма резултат от комуникацията с Областния управител и Областното пътно управление към момента. \r\nЕлеонора ЧОЛАКОВА", "date": "2019.01.22", "title": "Янка Господинова, кмет на Алфатар: Обезлюдяването е основният проблем в Общината"}
{"url": "http://www.focus-news.net/news/2019/01/22/2614786/blagoevgrad-ochakvat-se-povisheniya-na-rechnite-niva-v-srednoto-i-dolno-techenie-na-rekite-mesta-i-struma.html", "text": "В резултат на валежи тази нощ и през нощта на 23 срещу 24 януари ще има повишения на речните нива в средното и долно течение на реките Места и Струма, сочи справка на  сайта на Националния институт по метеорология и хидрология . В резултат на интензивни валежи са възможни поройни наводнения във вечерните часове на 23 януари и през нощта срещу 24 януари във водосборите на реките Доспат, Места – в притоците ѝ реките Туфча, Канина, Неврокопска и Бистрица и на река Струма – по основната река и в притоците ѝ реките Джерман, Копривен, Лисийска, Стара река, Сушичка, Цапаревска, Лебница, Струмешница и Мелнишка.", "date": "2019.01.22", "title": "Благоевград: Очакват се повишения на речните нива в средното и долно течение на реките Места и Струма"}
{"url": "http://www.focus-news.net/news/2019/01/22/2614771/zam-glavniyat-prokuror-ivan-geshev-otkriti-sa-falshivi-telk-ove-koito-oshtetyavat-darzhavniya-byudzhet-s-okolo-17-mlrd-lv-na-godina.html", "text": "Открити са фалшиви ТЕЛК-ове, чрез които се дърпа пенсия от държавния бюджет в размер около 1, 7 млрд. лв на година. Това каза заместник-главният прокурор Иван Гешев в предаването „Сутрешен блок“ по  БНТ . „До акцията за фалшиви ТЕЛК-ове се стигна, след получен анализ от представителите на изпълнителната власт. Беше ми възложено от Министерството на вътрешните работи, от министър-председателя Бойко Борисов и от главния прокурор Сотир Цацаров да се обобщи информацията, която имаме до този момент по тази тема за констатиране на някакви теми и проблеми. Всичко това се случва съвместно с изпълнителната власт, в случая НОИ“, уточни Иван Гешев. \r\n„В резултат на това обобщихме и така наречените „стари случаи“, които са десетки. Но се констатираха интересни неща. Например в Силистра 28% от всички пенсии са инвалидни. И в резултат на риска на тази група от изпълнителната и съдебната власт започнаха действия в няколко областни града - Разград, Силистра, Перник и Габрово, както и на още едно-две места, където процентът на тези пенсии е най-голям, като варира между 18-28%“, подчерта заместник-главният прокурор, като посочи, че това ни прави първенци в Европа. „Сформираха се групи към икономическа полиция, които бяха изпратени на място и се започна работа. В резултат на това над 200 разпита и обяснения са снети към момента и са образувани досъдебни производства и мерки. Общо взето ситуацията е такава и усещането на колегите е, че от тези стотици хора, поне 70% не знаят от какво са болни и не знаят дали са ходели на ТЕЛК и къде са ходели, не знаят и дали са хоспитализирани, както и колко лекаря има в Трудово експертната комисия, както и не знаят какви документи им трябват“, заяви заместник-главният прокурор.  \r\n„Проверките за фалшиви ТЕЛК-ове ще продължат в цялата страна. Започнахме от регионите, където процентът на т. нар. \"инвалидни пенсии\" е най-висок, спрямо броя на всички останали. Силистра е първенец и за това започнахме първо от там“, посочи Гешев, като допълни, че положението е трагично, защото тези пенсии дърпат на година от държавния бюджет около 1, 7 млрд. лв. „Всяка такава пенсия води към себе си още няколко неща - поне 39 са социалните придобивки, за които се плащат още 600 млн. лв. и неизбежно към тази процедура са свързани хоспитализации. Голяма част от тях се констатира, че са фиктивни. Това означава, че тече паралелно едно източване на Здравната каса, което никой не може да сметне колко струва“, каза заместник-главният прокурор, като подчерта, че това, което е констатирано, без претенция за идеална точност е, че стотици милиони \"изтичат в пясъка\". „Тези пари не отиват при хората, които са инвалиди и които имат нужда от тях“, посочи още той.  \r\nПо думите му все още не може да се каже каква точно е била схемата за източването на ТЕЛК-овете и кой точно е замесен в този случай, но според него схемата със сигурност не е една. \r\n„Схемите са различни и дори се различават в различните региони. Например в Силистра, където сме най-напред с провежданите действия, се констатира, че няколко лица се установени, които може да ги наречем посредници и направо си обикалят в така да ги наречем \"махали\" или населени места, с концентрирано населени със социално слаби. Те предлагат срещу 600 лв. да получат решение от ТЕЛК, за да могат да получат пенсия за инвалидност“, подчерта още той.", "date": "2019.01.22", "title": "Зам.-главният прокурор Иван Гешев: Открити са фалшиви ТЕЛК-ове, които ощетяват държавния бюджет с около 1,7 млрд. лв. на година"}
{"url": "http://www.focus-news.net/news/2019/01/22/2614780/d-r-teodora-nacheva-rzi-silistra-ostavat-v-sila-ogranichitelnite-merki-vav-vrazka-s-obyavenata-gripna-epidemiya-v-oblastta.html", "text": "Остават в сила ограничителните мерки във връзка с обявената грипна епидемия в Силистра. Това каза за  Радио „Фокус“ - Шумен  д-р Теодора Начева, директор на Регионалната здравна инспекция. Заболеваемостта от ОРЗ и грип е 282 на 10 000 души население за изтеклата седмица, като остава по-висока от средната за страната, която е 186 на 10 000. Според д-р Начева преобладаващо боледуват деца и ученици. „Епидемичният процес е в развитие, засега ограничителните мерки остават в сила. В трите болници в областта има разкрити допълнителни легла, за да посрещат пациенти с усложнения, като най-често това са бронхопневмонии. Имаме и положителни резултати от пробите, взети предходната седмица“, посочи д-р Начева. От 15 проби, изпратени за лабораторно изследване, 6 са положителни за грип тип А. \r\nИвелина ИВАНОВА", "date": "2019.01.22", "title": "Д-р Теодора Начева, РЗИ - Силистра: Остават в сила ограничителните мерки във връзка с обявената грипна епидемия в областта"}
{"url": "http://www.focus-news.net/news/2019/01/22/2614788/sliven-po-visokite-i-usoyni-mesta-sa-vazmozhni-zaledyavaniya-2-mashini-sa-rabotili-po-opesachavane-na-patishtata-v-obshtinata.html", "text": "Интензивен е трафикът по пътищата в Сливенска област. Движението е при зимни условия, съобщиха за  Радио „Фокус” - Сливен  от Областно пътно управление. По високите и усойни места в планинските райони са възможни заледявания. Пътищата са обработени. 2 машини са работили по планинските пътища в община Сливен тази нощ заради поледиците. \r\nВ района на Твърдица има мъгла. Видимостта е намалена до 100 м. \r\nЛюдмила ЙОРГОВА", "date": "2019.01.22", "title": "Сливен: По високите и усойни места са възможни заледявания, 2 машини са работили по опесъчаване на пътищата в общината"}
{"url": "http://www.focus-news.net/news/2019/01/22/2614783/zam-glavniyat-prokuror-ivan-geshev-ne-tezi-koito-sa-plashtali-za-telk-ove-tryabva-da-badat-zadarzhani-a-horata-koito-sposobstvat-shemata-da-funktsionira.html", "text": "Не тези, които са плащали за ТЕЛК-ове трябва да бъдат задържани в ареста, а тези хората, които способстват схемата да функционира. Това каза заместник-главният прокурор Иван Гешев в предаването „Сутрешен блок“ по  БНТ.  \"Не трябва чак толкова да бъдат обвинявани хората, които взимат фалшиви ТЕЛК-ове, защото да, те извършват престъпление безспорно, но в крайна сметка държавата трябва да извърши някакъв анализ и да затвори тези пробойни, които явно съществуват и на законодателно ниво“, подчерта Иван Гешев, като посочи, че вторият проблем е в Трудово-експертните лекарски комисии. „Никой не може да придобие такава пенсия без съответното решение от ТЕЛК, за това те имат вина“, посочи заместник-главният прокурор. \r\nПо думите му се създава впечатление, че цели села са с инвалидни пенсии, защото не всички техни жители живеят на това място. „Например по статистика ½ от определeни населени места и определени части на силистренско, до 1/3 са с такива пенсии. Реално хората, които са инвалиди не получават пенсиите, които им се полагат и именно за това те не живеят по начина, по който са инвалидите в Европа“, каза Гешев.  \r\n„Ако не изтичаха тези пари, държавата щеше да има възможност и за други действия. А дали ще има арести, това е преценка по всяко досъдебно производство на съответните колеги, които работят. Но лично за мен, ако работим с морални категории, едва ли е толкова морално да задържаш хората, които правят това, защото да, те извършват документални престъпления и трябва да си носят отговорност, но за нас целта, която предстои в следващите месеци до края на годината, е хората, които способстват тази схема да функционира. Това са Трудово-експертните лекарски комисии“, подчерта Гешев, като допълни, че това е една от малкото структури, които би трябвало да се самоконтролира с Националната експертна лекарска комисия . „Това е крайно съмнително, но се надявам държавата да извърши някакъв анализ и да предприеме съответни законодателни мерки“, допълни още той.  \r\nПо думите му е недопустимо НОИ да няма контрол върху съответните експертни лекарски комисии и това е същината на проблем.", "date": "2019.01.22", "title": "Зам.-главният прокурор Иван Гешев: Не тези, които са плащали за ТЕЛК-ове трябва да бъдат задържани, а хората, които способстват схемата да функционира"}
{"url": "http://www.focus-news.net/news/2019/01/22/2614790/georgi-harizanov-politicheski-analizator-kasa-se-nishkata-mezhdu-ofitsialnite-ikonomicheski-danni-i-useshtaneto-na-horata.html", "text": "Къса се нишката между официалните икономически данни и усещането на хората. Това каза за сутрешния блок „Добро утро, България“ на  Радио „Фокус“  политическият анализатор Георги Харизанов. „Забележките към ръководството на ПП ГЕРБ от страна на лидера Бойко Борисов са съвсем основателни. Те се крият по-скоро в комуникацията, а не толкова в това, че проблемите не се решават и че местните структури не са близо до хората. Комуникацията на големите политики и между отделните звена във властта, като че ли куца. Беше  направена забележка за липсата на комуникация за споровете между местната власт и Министерството на регионално развитие и благоустройство, да речем за тол-таксите и затова кои пътища не трябва да бъдат таксувани през тол-системата. Има и изключително адекватни хора, за които тази забележка не важи. Националната агенция по приходите има свои изключително адекватен говорител и всеки път, когато има някакви теми около агенцията излиза Росен Бъчваров и обяснява, а хората си казват: „така ли са нещата“- „а, добре“. Не виждам, защо трябва тепърва да се измисля рецепта да се обяснява на хората, как работи една администрация или един политик“, поясни той.  Георги Харизанов каза още, че всеки път, когато се замълчи започват критиките на опозицията и се наслагват негативните граждански настроения.  \r\nЕлеонора ЧОЛАКОВА", "date": "2019.01.22", "title": "Георги Харизанов, политически анализатор: Къса се нишката между официалните икономически данни и усещането на хората"}
{"url": "http://www.focus-news.net/news/2019/01/22/2614792/burgas-tri-konya-i-pokriv-na-stopanska-postroyka-sa-izgoreli-pri-pozhar-v-mestnostta-kalinkovoto-loze.html", "text": "Три коня и покрив на стопанска постройка са изгорели при пожар в местността Калинковото лозе.  Това съобщиха от  ОДМВР – Бургас . Сигналът за пожара е подаден на 21 януари около 02.05 часа в Районно управление – Айтос. Съобщено е за горяща стопанска постройка (къшла), разположена в местността Калинковото лозе край Айтос, собственост на 48-годишен мъж от Айтос. Огънят е потушен от един противопожарен автомобил и трима огнеборци. От инцидента изгоряла покривната конструкция на стопанската постройка, както и три коня, отглеждани в къшлата. Причините за пожара, както и стойността на нанесените щети са в процес на изясняване от служители на Районно управление – Айтос.", "date": "2019.01.22", "title": "Бургас: Три коня и покрив на стопанска постройка са изгорели при пожар в местността Калинковото лозе"}
{"url": "http://www.focus-news.net/news/2019/01/22/2614758/kathimerini-gartsiya-naselenieto-na-gartsiya-se-topi.html", "text": "Намаляването на раждаемостта в Гърция през 70-те и 80-те години беше сериозно изострено, когато страната потъна в своята осемгодишна икономическа криза и прие спасителната програма, водеща до спад на населението, заяви професор по епидемиология, пише  електронното издание на вестник Kathimerini . \r\nПрез предходните десетилетия тенденцията към намаляване на броя на ражданията беше компенсирана от пристигането на мигранти в страната, каза Джордж Рахиотис, асистент по епидемиология и професионална хигиена в Солунския университет. \r\n„Но икономическата криза и последващото влизане в меморандумния механизъм нарушиха баланса“, добави той. \r\nПоказателно е, че през периода 2015-17 г. смъртните случаи надхвърлиха ражданията с 91 207, докато стотици хиляди млади, високообразовани и квалифицирани гърци избягаха от чужбина, каза Раxиотис. През 2017 г. ражданията спаднаха под 90,000. \r\nРезултатът от тези демографски промени е, че гръцкото население е намаляло с 355 000 души между 2008 и 2017 година. \r\nПревод и редакция:", "date": "2019.01.22", "title": "Kathimerini (Гърция): Населението на Гърция се топи"}
{"url": "http://www.focus-news.net/news/2019/01/22/2614791/kyustendil-fotodokumentalna-izlozhba-shte-bade-predstavena-v-chitalishte-bratstvo-po-povod-150-godini-ot-sazdavaneto-mu.html", "text": "Фотодокументална изложба ще бъде представена в читалище „Братство” по повод 150 години от създаването му. Това съобщи за  Радио „Фокус” – Кюстендил  Иван Андонов, председател на читалище „Братство”. Изложбата ще бъде открита от 11.00 часа във фоайето на културната институция. „Това е една бележита годишнина. На изложбата ще представим много портрети и снимки на основателите на читалището и на изтъкнатите читалищни дейци. В началото на годината ние отдаваме почит към първите, тези които са поставили основите на културната институция преди 150 години”, каза Иван Андонов. По думите му през цялата година ще бъдат организирани мероприятия, посветени на кръглата годишнина. \r\nВенцеслав ИЛЧЕВ", "date": "2019.01.22", "title": "Кюстендил: Фотодокументална изложба ще бъде представена в читалище „Братство” по повод 150 години от създаването му"}
{"url": "http://www.focus-news.net/news/2019/01/22/2614768/aleksis-tsipras-vreme-e-da-nauchim-istinata-za-prespanskiya-dogovor.html", "text": "„Дойде моментът да видим истинските факти за Преспанския договор“, заяви гръцкият премиер Алексис Ципрас във видео съобщение, със заглавие „Истината за Преспанския договор“, публикувано на неговия профил във „Фейсбук“, предава  гръцката държавна агенция АНА-МПА. \r\nВидеото включва клипчета от подписването на договора между Гърция и Македония на 17 юни 2018 година и извадки от реч на министър-председателя в Атина. \r\n„Време е да научим истината“, заявява Ципрас. „С Преспанския договор ние предпазваме Македония. Преодоляваме страха и инерцията със самочувствие и откриваме пътя към мира и растежа“. \r\n„Нашите съседи изтъкват своята идентичност, признават, че техният език е славянски и тяхната култура по никакъв начин не е свързана с древногръцкото наследство“, обяснява гръцкият премиер. „Чрез Преспанския договор ние признаваме гражданството, а не етносите в тази страна. Няма да има иредентистки текстове в техните учебници. Те променят имената на паметници, инфраструктурни обекти и обществени места. Нашите съседи премахват Звездата на Вергина от всички символи и Гърция ще има изключително право да я използва“, отбеляза той. \r\nДоговорът за името, добави министър-председателят, „е основополагащият камък на балкански регион на мира, сътрудничеството и братството на народите. Научете истината“. \r\nПревод и редакция:", "date": "2019.01.22", "title": "Алексис Ципрас: Време е да научим истината за Преспанския договор"}
{"url": "http://www.focus-news.net/news/2019/01/22/2614794/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са заснежени. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт вали сняг, образувала се е нова снежна покривка. \r\nВенцеслав ИЛЧЕВ", "date": "2019.01.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/22/2614796/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-yanuari.html", "text": "„Софийска вода” временно ще прекъсне водоснабдяването в някои части на столицата на 23 януари. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Президент Линкълн“ в кв. „Овча купел“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Президент Линкълн“, ул. „Централна“, ул. „Братя Прошек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Димков“ №2 – пред болница „Доверие“; пред бл. 2А. \r\nВъв връзка с подмяна на сградно водопроводно отклонение на ул. „Гургулят“ в центъра на града се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Гургулят“, ул. „Княз Борис I“, бул. „Ген. Скобелев“, ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гургулят“ ъгъла с ул. „Цар Асен“. \r\nВъв връзка с подмяна на сградно водопроводно отклонение на ул. „Дунавски лебед“ в кв. „Васил Левски“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Дунавски лебед“ от ул. „Поп Грую“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунавски лебед“ №24. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.22", "title": "„Софийска вода” временно ще прекъсне водоснабдяването в някои части на столицата на 23 януари"}
{"url": "http://www.focus-news.net/news/2019/01/22/2614795/vratsa-psihichno-bolen-e-nanesal-poboy-na-84-godishen-mazh-ot-selo-osen-izvarshitelyat-se-izdirva.html", "text": "Психично болен е нанесъл побой на 84-годишен мъж от село Осен. Това съобщиха от  ОДМВР – Враца . На 21 януари в 16.30 часа в полицейското управление в Криводол е получено съобщение за лице в безпомощно състояние. 84-годишният мъж е открит в центъра на селото с травми по главата. Полицейските служители са установили, че около 16.00 часа той е бил пребит от психично болен мъж от същото село. Пострадалият е транспортиран в ЦСМП-Враца. Извършителят на деянието се укрива и е обявен за издирване. Образувано е досъдебно производство.", "date": "2019.01.22", "title": "Враца: Психично болен е нанесъл побой на 84-годишен мъж от село Осен, извършителят се издирва"}
{"url": "http://www.focus-news.net/news/2019/01/22/2614799/burgas-politsiyata-zalovi-trima-nepalnoletni-razbili-nyakolko-targovski-obekta-e-grada.html", "text": "Полицията залови трима непълнолетни, разбили няколко търговски обекта е града. Това съобщиха от  ОДМВР – Бургас . В резултат на съвместните полицейски действия на служители от Второ и Пето Районни управления – Бургас са установени тримата младежи (двама от които на 14, а един – на 16 години). На 15 декември 2018 г. чрез счупване стъклото на входната врата те проникнали в кафе-сладкарница, разположена в бл. 55 в к-с „Славейков“, а впоследствие счупили стъклото на хладилната витрина на сладкарницата, нанасяйки по този начин материални щети в размер на около 2 000 лв. \r\nНа 09/10 януари т.г., чрез счупване на прозоречен стъклопакет с бетонна плочка тримата проникнали в баничарница, разположена до бл. 9 в жк. „Славейков“, откъдето откраднали монетник с парична сума. \r\nНа 14 януари т.г., чрез натиск на входната врата младежите проникнали в кафе-сладкарница, разположена в бл. 70 в к-с „Славейков“, откъдето откраднати сладкарски изделия и алкохолни напитки на обща стойност 180 лв.   \r\nТримата младежи направили пълни самопризнания за извършените деяния. Работата по случая продължава от служители на Второ Районно управление – Бургас.", "date": "2019.01.22", "title": "Бургас: Полицията залови трима непълнолетни, разбили няколко търговски обекта е града"}
{"url": "http://www.focus-news.net/news/2019/01/22/2614801/blagoevgrad-s-praznichna-programa-v-bansko-beshe-otbelyazan-denyat-na-rodilnata-pomosht.html", "text": "С вълнуващ празник в чест на всички дами, получили най-красивата титла „мама” през 2018 година, бе отбелязан Бабинден в Банско. По покана на кмета Георги Икономов те се събраха на официална вечеря, преминала под знака на щастливи усмивки и приятни изненади. Това съобщиха от пресцентъра на  Община Банско . За доброто им настроение се погрижиха фолклорните състави към СУ „Неофит Рилски” – гр. Банско, като всяка „мама” при своето идване получи красиво цвете в знак на уважение, както и малък подарък за своята рожба. \r\nКметът Икономов поздрави своите гости с думите: „Прекрасно е да видя тази зала, изпълнена с красиви усмихнати дами, дали нов живот през изминалата година. Нашето общо бъдеще е във вашите ръце. Благодаря ви и ви желая да отглеждате децата си с много любов и отдаденост! Ние, от своя страна, се стараем да създаваме максимално благоприятни условия за живот, работа и отглеждане на деца в нашия град. Както знаете, в момента се изгражда още една детска градина. Тя ще бъде факт до края на годината и ще очаква да приеме вашите деца. Бъдете здрави!” \r\nПо време на празненството кметът връчи парични премии на първото бебе. А за настоящата 2019 година първите бебета на град Банско са три. Всички те – две момченца и едно момиченце, родени на щастливата дата 11 януари, получиха парична сума в размер на 500 лева. Първите бебета за град Добринище и с. Филипово също бяха възнаградени за късмета си да поведат щафетата за настоящата година. В Добринище първото бебе е момиченце и е родено на четвъртия ден от Новата година, а в с. Филипово – момченце изплаква на 7 януари. Още една дама бе изненадана приятно на Бабинден. През 2018 година тя ражда своето четвърто дете и също бе поощрена със сумата от 500 лева за посвещаването си на семейството и отглеждането на своята голяма фамилия. \r\n„Безкрайно уважавам семействата, които се решават да излязат от клишето „две деца”. А това в днешно време това се случва все по-рядко. Затова считам, че трябва да засвидетелстваме своето уважение към тази майка-герой, решила да се посвети на своето семейство и деца” заяви Икономов при връчването на общинската премия. \r\nПрез 2018 година в община Банско са се родили общо 101 деца, от които 54 момчета и 47 момичета. 69 са децата, родени в общинския център, 25 – в гр. Добринище, а останалите в селата към общината.", "date": "2019.01.22", "title": "Благоевград: С празнична програма в Банско беше отбелязан Денят на родилната помощ"}
{"url": "http://www.focus-news.net/news/2019/01/22/2614800/veliko-tarnovo-35-godishna-zhena-e-napadnala-feldsher-ot-speshnata-pomosht-v-gorna-oryahovitsa.html", "text": "35-годишна жена е нападнала фелдшер от Спешна помощ – Горна Оряховица. Това съобщиха от  ОДМВР – Велико Търново . В 01.10 на 21 януари в полицията в Горна Оряховица съдействие е потърсил медицински служител от Спешна помощ. Тя обяснила, че жена с малко дете е дошла в кабинета и се държала агресивно. Изпратеният на мястото полицейски екип е установил, че същата вечер 35-годишна жена посетила кабинета заради болното си бебе. Детето било с висока температура и се налагало да бъде транспортирано до великотърновската болница. Докато го преглеждали обаче придружаващата го жена се развикала и ударила през лицето с телефона си потърпевшата. Извършителката е откарана с бебето в болница във Велико Търново, но срещу нея е образувано бързо производство. Бързо производство за причиняване на лека телесна повреда е започнато в Районно управление – Горна Оряховица.", "date": "2019.01.22", "title": "Велико Търново: 35-годишна жена е нападнала фелдшер от Спешната помощ в Горна Оряховица"}
{"url": "http://www.focus-news.net/news/2019/01/22/2614797/kyustendil-gripna-vakantsiya-e-obyavena-za-osnovno-uchilishte-sveti-kliment-ohridski-v-dupnitsa-zaradi-golyam-broy-zaboleli-uchenitsi.html", "text": "Грипна ваканция е обявена за Основно училище „Свети Климент Охридски” в Дупница. Това съобщиха за  Радио „Фокус” – Кюстендил  от Община Дупница. Занятията в учебното заведение са преустановени по предписание на Регионална здравна инспекция – Кюстендил. Причината е голям брой заболели ученици. Учебните занятия са преустановени до 25 януари, включително. За останалите учебни заведения на територията на община Дупница занятията продължават по план. \r\nВенцеслав ИЛЧЕВ", "date": "2019.01.22", "title": "Кюстендил: Грипна ваканция е обявена за Основно училище „Свети Климент Охридски” в Дупница заради голям брой заболели ученици"}
{"url": "http://www.focus-news.net/news/2019/01/22/2614793/sliven-rzi-otchita-povishavane-na-sluchaite-s-respiratorni-zabolyavaniya.html", "text": "Повишаване на случаите с респираторни заболявания се наблюдава в Сливен. Това съобщиха от  РЗИ . За периода от 14 до 18 януари е регистрирана заболяемост 166.49 на 10 000 души население. \r\nНа заседание на Регионалното бюро за борба с Грипа и ОРЗ, в което участват представители на лечебни заведения за болнична и доболнична помощ, на Регионално управление на образованието, специалисти по инфекциозни болести, епидемиология и др., е решено да продължи събирането на данни за заболяемостта от ОРЗ и грип. При достигане на епидемични нива на интензивността на епидемичния процес да бъде обявена грипна епидемия. \r\nС цел намаляване разпространението на Грип и ОРЗ, РЗИ Сливен напомня да се избягва самолечението и да се търси лекарска помощ още при първите симптоми, за назначаване на навременно противовирусно лечение.", "date": "2019.01.22", "title": "Сливен: РЗИ отчита повишаване на случаите с респираторни заболявания"}
{"url": "http://www.focus-news.net/news/2019/01/22/2614806/georgi-harizanov-politicheski-analizator-nyama-shans-partii-izvan-gerb-da-vlyazat-v-evroparlamenta.html", "text": "Няма шанс партии извън ГЕРБ да влезнат в европарламента. Това каза за сутрешния блок „Добро утро, България“ на  Радио „Фокус“  политическият анализатор Георги Харизанов. Той каза още, че е скептичен  към изявления от рода на това, че разликата между двете големи партии се е стопила и че БСП застига ГЕРБ. Изборите ще коригират това говоренe в неприятна за левицата посока. „Не съм много убеден, че в момента  така наречените патриотични партии са обединени. Според мен те леко закъсняват, защото натрупването на напрежение, особено когато всички отричат съществуването му, не се отразява добре на тонуса на избирателите и на структурите на партиите, които се чудят какво ще решат лидерите им и кога. Специално ОП не се държат на висотата, както изисква ситуацията бидейки част от управлението. За  ДПС  всичко ще е наред в техният мащаб“, каза той. Според Георги Харизанов енергията, която хвърляше БСП, за да предизвика предсрочни избори е била насочена за предишната календарна година. „Колкото и да се опитват да наслагват параден оптимизъм, социалистите знаят какво ще се случи и ентусиазмът им за предсрочни избори ще се изпари“, коментира политическият анализатор. По думите му ГЕРБ успяват да си отгледат млади политици в младежките организации на партията, за разлика от БСП. Според политическия анализатор от както Явор Гечев не е лидер на младежката организация на БСП не се чува много за нея.  Според него и двете големи партии не работят добре с периферията.  Опозиция все пак трябва да има, за да се напомня на управляващите, че не са всесилни и ситуацията може да се промени във всеки момент и да го държи в кондиция, допълни той.  \r\nЕлеонора ЧОЛАКОВА", "date": "2019.01.22", "title": "Георги Харизанов, политически анализатор: Няма шанс партии извън ГЕРБ да влязат в европарламента"}
{"url": "http://www.focus-news.net/news/2019/01/22/2614804/mon-v-1071-uchilishta-i-detski-gradini-v-stranata-sa-preustanoveni-uchebnite-zanyatiya.html", "text": "В 1071 училища и детски градини днес, 22 януари 2019 г., са преустановени учебните занятия. Това съобщиха от пресцентъра на  Министерството на образованието и науката . \r\nОт днес в грипна ваканция са 194 училища в област Пловдив, 122 училища в област Варна и 69 училища в област Добрич.   \r\nПо предписание на РЗИ няма занятия в 97 училища в София-област. \r\nВ област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник.  \r\nПоследен ден от грипната ваканция са 137 училища в Бургаска област, в 120 училища в област Стара Загора, и в 65 училища в област Шумен. \r\nВ едно училище в Кюстендилска област няма учебни занятия днес - СУ „Св. Климент Охридски“, по предписание на РИОКОЗ, не се провеждат занятия и в ДГ „Детелина\" в с. Черно поле, Видинска област.", "date": "2019.01.22", "title": "МОН: В 1071 училища и детски градини в страната са преустановени учебните занятия"}
{"url": "http://www.focus-news.net/news/2019/01/22/2614802/ana-mpa-nov-triumf-na-demokratsiyata-okolo-prespanskiya-dogovor-vkaraha-dvama-nezavisimi-deputati-podkrepyashti-sdelkata-za-imeto-v-komisiyata-koyato-razglezhda-sporazumenieto-s-krayno-samnitelna-protsedura.html", "text": "Независимите депутати Спирос Данелис и Йоргос Мавротас бяха изтеглени с жребий, за да бъдат част от гръцката парламентарна комисия по отбрана и външни работи, в която ще се обсъжда договора за името между Атина и Скопие, предава  гръцката държавна агенция АНА-МПА . \r\nИзборът на Данелис и Мавротас, които обявиха, че ще подкрепят Преспанския договор и впоследствие станаха независими депутати (първият бе изключен от „То Потами“ (Реката) заради подкрепата си за правителството на Ципрас, а вторият стана независим с разпадането на парламентарната група на центристката фракция заради напускането на двама народни представители, които не подкрепят споразумението от Псарадес), увеличава броят на независимите народни представители в комисията до трима, заедно с Димитрис Каменос, който вече беше в нея. \r\nПреди това в понеделник, председателят на парламента Никос Вуцис се опита да включи в нея Данелис, но след реакцията на „Нова Демокрация“, назначението бе отменено и бе решено останалите двама членове да бъдат избрани чрез жребий, обяснява агенцията. \r\n„Спрете споровете и да продължим към важните неща в процеса“, заяви Вуцис след това, в обръщение към членовете на комисията, чиято първа сесия бе белязана от чести прекъсвания и оспорвания от депутатите по отношение на процедурата по избиране на членовете на органа. \r\n„Гръцкият народ трябва да знае кой спазва демокрацията, Конституцията и парламентарните процедури“, заяви Вуцис и описа процедурата, с която Данелис и Мавротас се оказаха част от комисията. \r\nКакто обясни той, Данелис и Мавротас са двама от тримата депутати, които наскоро са станали независими и са изразили интерес да се включат в комисията. Вуцис отхвърли твърдението, че е бил задължен, като председател на парламента, да изпрати писма до всички независими депутати, след като повечето от тях вече са част от други парламентарни комисии. \r\nНакрая той отхвърли обвиненията в задкулисни сделки и неправомерни процедури. \r\nПревод и редакция:", "date": "2019.01.22", "title": "АНА-МПА: Нов триумф на демокрацията около Преспанския договор: Вкараха двама независими депутати, подкрепящи сделката за името, в комисията, която разглежда споразумението, с крайно съмнителна процедура"}
{"url": "http://www.focus-news.net/news/2019/01/22/2614808/pazardzhik-obshtata-darzhavna-subsidiya-za-delegirani-deynosti-na-obshtina-peshtera-za-tazi-godina-nadhvarlya-825-mln-lv.html", "text": "Проектобюджетът за 2019 г. на Община Пещера е разработен с изискванията на действащите нормативни документи, като приходната част е разработена отделно за делегираните от държавата дейности и тяхното дофинансиране с общински приходи и общинските дейности. Това съобщи за  Радио „Фокус“ – Пазарджик  Стоян Йовчев, експерт в Община Пещера. По думите му по отношение на държавните приходи, общата субсидия за делегираните дейности е 8 250 910 лв. и е за финансиране на делегираните от държавата дейности. „В частта за държавни приходи тази година е включен и преходният остатък от 2018 г. от реализирани икономии на средства за финансиране на делегираните от държавата дейности, които ще се ползват през 2019 г. за финансиране на делегираните от държавата дейности. В частта на приходите с общински характер са включени обща изравнителна субсидия, която е предназначена да осигури минимално равнище на местните услуги в общините. Тя е в размер на  916 000 лв. и е без изменение в сравнение с 2018  г. Трансферът за зимно поддържане и снегопочистване  е в размер на 56 700 лв., и е увеличен с 5 100 лв. спрямо 2018 г. Размерът на целевата субсидия за капиталови разходи е в размер на 259 100 лв., като е увеличен с 17 700 лв.“, уточни Йовчев. Той допълни, че  при планирането на местните приходи е извършен  сравнителен анализ на приходите към 31 декември 2018 г. Планирани са потъпления от местни данъци в размер на 1 507 000 лв., неданъчни приходи в размер на 2 500 882 лв. \r\nАлбена ЖИЛЕКОВА", "date": "2019.01.22", "title": "Пазарджик: Общата държавна субсидия за делегирани дейности на Община Пещера за тази година надхвърля 8.25 млн. лв."}
{"url": "http://www.focus-news.net/news/2019/01/22/2614809/georgi-harizanov-politicheski-analizator-na-predstoyashtite-evroizbori-levitsata-shte-e-golemiyat-gubesht.html", "text": "На предстоящите евроизбори левицата ще е големият губещ. Това прогнозира за  Радио „Фокус“  политическият анализатор Георги Харизанов. Според него идеологията на БСП вече няма бъдеще както у нас, така и на европейската сцена. Интересно е да се проследи обаче дали място в европейските редици на Левицата ще намерят проевропейски политици като Сергей Станишев, Кристиан Вигенин и Антон Кутев, или национал-социалисти, лоялни на политиката на техния лидер Корнелия Нинова, коментира той. „БСП може да иска ЕС да е социален, но ЕС отказва да е такъв. Не случайно левицата в много европейски държави изчезна от политическата карта. След като хората не желаят да бъдат социални, след като социализмът се е провалил и е изчезнал от лицето на земята и след като се вижда, че само изключително развитото капиталистическо общество може да генерира достатъчно средства, да се погрижи за тези, които са болни, слаби и временно затруднени не по тяхна вина, то не виждам чисто политическия мотив да се залага на социална платформа през 2019 година. Слабостта на левицата да формулира политики, които в крайна сметка ще я извадят от голямата политическа игра, се пренася и в България и според мен това е неизбежно“, обясни Георги Харизанов. Според него битката за това как ще изглежда листата на БСП тепърва предстои. Що се касае до представянето на предстоящите Евроизбори както на левицата, така и на водещата сила у нас – ГЕРБ, политическият анализатор коментира, че и двете партии имат визия за собственото си присъствие в ЕП. Той уточни, че няма партия у нас, която да може да предложи цялостна визия за Европа. \r\nЕлеонора ЧОЛАКОВА", "date": "2019.01.22", "title": "Георги Харизанов, политически анализатор: На предстоящите евроизбори левицата ще е големият губещ"}
{"url": "http://www.focus-news.net/news/2019/01/22/2614787/zam-glavniyat-prokuror-ivan-geshev-pri-sluchaya-s-dabch-ne-stava-vapros-za-targoviya-s-balgarsko-grazhdanstvo-a-za-nezakonni-praktiki-za-poluchavane-na-udostoverenie-za-proizhod.html", "text": "Ние не сме констатирали, че става въпрос за търговия с българско гражданство, става въпрос за незаконни практики за получаване на удостоверение за произход. Това каза заместник-главният прокурор Иван Гешев в предаването „Сутрешен блок“ по  БНТ  относно злоупотребите в Държавната агенцията за българите в чужбина. \"Мога да кажа категорично, защото имаше и изявления на представители на държавата, че става въпрос за купуване на българско гражданство, но по този случай, който ми е известен, всъщност става въпрос за незаконни практики за получаване на удостоверение за произход. А това не е българско гражданство, това е част от тази процедура“, подчерта заместник-главният прокурор, като посочи, че това е незаконна практика, която вече е прекъсната. „Ние не сме констатирали, че става въпрос зя търговия с българско гражданство. Държавните служители, които твърдят това, просто не познават добре материята“, заяви Гешев.", "date": "2019.01.22", "title": "Зам.-главният прокурор Иван Гешев: При случая с ДАБЧ не става въпрос за търговия с българско гражданство, а за незаконни практики за получаване на удостоверение за произход"}
{"url": "http://www.focus-news.net/news/2019/01/22/2614811/predsedatelyat-na-komisiyata-po-vanshna-politika-i-rakovoditel-na-balgarskata-delegatsiya-v-pase-dzhema-grozdanova-e-izbrana-za-zam-predsedatel-na-parlamentarnata-asambleya.html", "text": "Председателят на Комисията по външна политика и ръководител на българската делегация в Парламентарната асамблея на Съвета на Европа (ПАСЕ) Джема Грозданова бе избрана за заместник-председател на Парламентарната асамблея на Съвета на Европа. Това съобщиха от пресцентъра на  Народното събрание . Тази позиция ще ѝ даде възможност да участва в заседанията на ръководния орган на Асамблеята и съответно във вземането на важни решения. Тази година предстои избор на генерален секретар на Съвета на Европа, както и вземането на решение за участието на Русия в Комитета на министрите. Очаква се също да излезе докладът за България по постмониторинговия диалог с ПАСЕ. Асамблеята регулярно участва и в избора на съдии в Европейския съд по правата на човека (ЕСПЧ).  \r\nПредседателят на Комисията по външна политика и ръководител на българската делегация в ПАСЕ Джема Грозданова е докладчик на Съвета на Европа по процедурата на мониторинг на спазването на поетите ангажименти и задължения на Украйна. Избирана е за заместник-председател на ПАСЕ през 2009 - 2011 и през 2015 - 2016 г.", "date": "2019.01.22", "title": "Председателят на Комисията по външна политика и ръководител на българската делегация в ПАСЕ Джема Грозданова е избрана за зам.-председател на Парламентарната асамблея"}
{"url": "http://www.focus-news.net/news/2019/01/22/2614812/kyustendil-postanovkata-tri-kotki-na-pokriva-shte-bade-predstavena-v-dupnitsa.html", "text": "Драматичен театър – Благоевград гостува с пиесата „Три котки на покрива“ в Дупница. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Постановката ще бъде представена от 19.00 часа. Популярните актьори Анна Петрова, Ани Михайлова, Боряна Павлова, Васил Драганов и Ивайло Калоянчев ще се представят пред почитателите на театралното изкуство в града. влизат във война на половете, за да отговорят на въпроса кои са оръжията на жените. „Три котки на покрива“ е комедия, в която три презадоволени от живота жени решават да търсят несъществуващите си проблеми. Постановката е на Анна Петрова. \r\nВенцеслав ИЛЧЕВ", "date": "2019.01.22", "title": "Кюстендил: Постановката „Три котки на покрива“ ще бъде представена в Дупница"}
{"url": "http://www.focus-news.net/news/2019/01/22/2614810/d-r-veselka-moncheva-rzi-blagoevgrad-narastva-zabolevaemostta-ot-grip-i-ostri-respiratorni-zabolyavaniya-v-oblastta-no-ne-e-dostignata-tochkata-za-obyavyavane-na-epidemiya.html", "text": "Нараства заболеваемостта от грип и остри респираторни заболявания в област Благоевград, но все още не е достигната критичната точка за обявяване на епидемия. Това коментира за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция във връзка със епидемиологичната обстановка в областта. По думите ѝ към края на тази или в началото на другата седмица ще стане ясно в каква посока върви ситуацията в региона. Д-р Мончева заяви, че в няколко общини от областта, процента на заболеваемост е по-висок от останалите – в Благоевград, Петрич и Сатовча за сега, както и Сандански до някъде. \r\nЛивия НИНОВА", "date": "2019.01.22", "title": "Д-р Веселка Мончева, РЗИ – Благоевград: Нараства заболеваемостта от грип и остри респираторни заболявания в областта, но не е достигната точката за обявяване на епидемия"}
{"url": "http://www.focus-news.net/news/2019/01/22/2614813/pernik-otkradnati-sa-dareniya-ot-tsarkva-v-selo-dragichevo.html", "text": "Неизвестен извършител е откраднал неустановен брой парични средства от кутии за дарения в църква в село Драгичево. Това съобщиха от  ОДМВР – Перник . Престъплението е станало в периода от 16.00 часа на 20 януари до 13.00 часа на следващия ден. Извършителят е проникнал в светата обител, счупвайки малко странично дървено прозорче. Откраднати са неустановен брой парични средства от кутиите за дарения. Извършен е оглед на местопроизшествието от служители на Второ РУ. Започнато е досъдебно производство.", "date": "2019.01.22", "title": "Перник: Откраднати са дарения от църква в село Драгичево"}
{"url": "http://www.focus-news.net/news/2019/01/22/2614815/varna-chast-ot-tsentralni-rayoni-v-grada-shte-badat-bez-voda-zaradi-avariya.html", "text": "Част от централни райони във Варна остават без вода заради авария. Това съобщиха за  Радио „Фокус“ – Варна  от водното дружество. С нарушено водоподаване са абонатите между бул. „Цар Освободител“, ул. „Струга“, бул. „Владислав“ и ул. „Отец Паисий“ от 9.30 до около 17.00 часа.", "date": "2019.01.22", "title": "Варна: Част от централни райони в града ще бъдат без вода заради авария"}
{"url": "http://www.focus-news.net/news/2019/01/22/2614814/spored-prouchvane-na-gfk-banka-dsk-e-nay-predpochitanata-i-razpoznavaema-banka-v-stranata.html", "text": "Банка ДСК е най-предпочитаната и разпознаваема банка сред българските потребители. Това сочат данните за втората половина на 2018 г. от редовното изследване „Financial Intelligence“ на GfK – изследване на потреблението на банкови продукти и услуги, съобщиха от пресцентъра на  Банка ДСК . Участниците в проучването са анкетирани относно разпознаваемостта на банките в страната и предпочитанията им към банковите институции и услуги.  \r\nБанката запазва лидерската си позиция по показателите спонтанна и подпомогната познатост, като близо 80% от анкетираните споменават Банка ДСК на спонтанно ниво, а за 97% банката изниква в съзнанието на подпомогнато ниво – при предложен списък с изброени банки.  \r\nБанка ДСК е лидер и по други показатели. Традиционно тя е на първо място по дял на потребителите – 25%, както и на първо място по показателя основна ползвана банка – 23%.  \r\nЗа поредна година Банка ДСК остава и най-предпочитаната финансова институция в България – общо 45% от респондентите заявяват, че биха предпочели да използват нейните услуги, като за близо половината от тях (21%) тя е и единствената банка, която разглеждат като потенциално възможна. \r\n„Щастливи сме от факта, че българските потребители запазват високото си доверие в банковия сектор и виждат надежден партньор в лицето на Банка ДСК. Резултатите от това проучване ни задължават да продължим да градим доверие и лоялност, така, както сме го правили досега – с ясната цел да бъдем близо до своите клиенти и да се вслушваме в конкретните им нужди“, коментира Виолина Маринова, Председател на УС и Главен изпълнителен директор на Банка ДСК. \r\nРезултатите от проучването показват, че Банка ДСК е на първо място и по познаваемост на рекламите на банкови институции – за 27% от анкетираните тя е първата банка, за която се сещат. Общо 41% споменават банката на спонтанно ниво, а 51% избират Банка ДСК чрез подпомогната познатост на рекламите.  \r\nПроучването „Financial Intelligence” на GfK е представително за населението в страната на 18 и повече години и представлява мониторинг на банковия сектор в България. То се реализира в две вълни годишно като омнибусно изследване. Втората вълна на „Financial Intelligence” за 2018 г. е проведена в периода 1 - 14 ноември, с извадка 975 души.", "date": "2019.01.22", "title": "Според проучване на GfK Банка ДСК е най-предпочитаната и разпознаваема банка в страната"}
{"url": "http://www.focus-news.net/news/2019/01/22/2614789/reuters-ek-preduprezhdava-balgariya-za-shemite-za-prodazhba-na-pasporti.html", "text": "Европейската комисия ще предупреди, че схеми в някои страни-членки на Европейския съюз, които позволяват на богати чужденци да си купуват гражданство или позволения за пребиваване, биха могли да повишат рисковете от пране на пари, корупция и укриване на данъци, предава  Reuters . \r\nПредупрежденията са включени в проектодоклад, видян от британската агенция, който се очаква да бъде публикуван в сряда от изпълнителното тяло на Съюза. \r\nМалта, Кипър и България са единствените членове на 28-членния ЕС, които управляват схеми за продажба на гражданство, отбелязва „Ройтерс“. В доклада се казва, че има нередности и в трите държави при проверката на произхода на богатство на лица, които са закупили гражданството си. \r\nВ документа се посочва още, че 20 страни-членки продават разрешения за пребиваване. \r\nПревод и редакция:", "date": "2019.01.22", "title": "Reuters: ЕК предупреждава България за схемите за продажба на паспорти"}
{"url": "http://www.focus-news.net/news/2019/01/22/2614803/api-blizo-67-e-izpalnenieto-na-uchastaka-mezhdu-yablanitsa-i-boaza-ot-avtomagistrala-hemus.html", "text": "Близо 67% е изпълнението на участъка между Ябланица и Боаза от АМ „Хемус“. Това съобщиха от пресцентъра на  Агенция „Пътна инфраструктура“ . Изграждането на 9.3 км от автомагистралата стартира в края на март миналата година. Организацията на работа е много добра и е напълно възможно обектът да бъде завършен в началото на есента т. г. По договор участъкът трябва да е готов през март 2020 г. В момента на обекта работят около 200 души и над 100 специализирани машини. Извършват се земни и пътни работи, водостоци и др., каквито дейности са възможни при настоящите метеорологични условия.  \r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв.  \r\nВ момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище. \r\nСтроителството на отсечката между Буховци и Белокопитово започна на 16 август м. г. Този участък е 16 км и на него ще има 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Извършените до момента строително-монтажни работи включват почистване и изсичане на храсти и дървета, изкопи за отстраняване на хумусния пласт, изкопни работи и оформяне на терена, взривни работи, трасиране на проектното трасе. \r\nЦялостното доизграждане на АМ „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.", "date": "2019.01.22", "title": "АПИ: Близо 67% е изпълнението на участъка между Ябланица и Боаза от автомагистрала „Хемус“"}
{"url": "http://www.focus-news.net/news/2019/01/22/2614816/plovdiv-zhitelite-na-chetiri-sela-ot-oblastta-sa-s-narusheno-vodopodavane.html", "text": "Жителите на четири села в Пловдивска област са с нарушено водоподаване. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода заради аварии са населените места Мало Крушево, Беловица и Червен, а жителите на Катуница заради ремонт на спирателен кран. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване днес са също живущите в района на ул. „Нягул Бояджийски“ в град Клисура, ул. „Горноводенско шосе“ в Асеновград, също абонатите в района на улиците „Ангел Кънчев“ и „Неофит Бозвели“ в град Пловдив. \r\nТони МИХАЙЛОВ", "date": "2019.01.22", "title": "Пловдив: Жителите на четири села от областта са с нарушено водоподаване"}
{"url": "http://www.focus-news.net/news/2019/01/22/2614817/varna-dvizhenieto-po-avtomagistrala-cherno-more-ot-km-0-do-km-8-se-osashtestvyava-v-edno-platno-v-posoka-burgas-poradi-remontni-deynosti.html", "text": "Трафикът във Варна се осъществява без проблеми, видимостта  е добра, предаде репортер на  Радио „Фокус“ – Варна . Движението по автомагистрала „Черно море“ от км 0+000 до км 8+600 се осъществява двупосочно в едно платно в посока Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Придвижването в участъка Кранево – Варна при км 83+100 е ограничено за движение на МПС над 10 т. В участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч.", "date": "2019.01.22", "title": "Варна: Движението по автомагистрала „Черно море“ от км 0 до км 8 се осъществява в едно платно в посока Бургас поради ремонтни дейности"}
{"url": "http://www.focus-news.net/news/2019/01/22/2614818/haskovo-71-godishna-zhena-e-dala-na-telefonni-izmamnitsi-14-000-leva-i-zlatni-bizhuta.html", "text": "71-годишна жена е дала на телефонни измамници 14 000 лева и златни бижута. Това съобщиха от  ОДМВР – Хасково . На 22 януари в 15.30 часа жената посетила полицейското управление и е станало ясно, че е измамена по схемата „Пари за операция на близък роднина“. Тя обяснила, че в телефонния разговор не успяла да разбере за кой родственик й искали пари за спешна операция, но събрала наличните си пари и злато. Следвайки инструкциите на измамниците, оставила в междублоковото пространство на улица „Ген. Скобелев“ 14 000 лева, 2 златни пръстена и гривна. След като разбрала, че е подведена, сигнализирала в РУ Свиленград. Работата по образуваното досъдебно производство продължава.", "date": "2019.01.22", "title": "Хасково: 71-годишна жена е дала на телефонни измамници 14 000 лева и златни бижута"}
{"url": "http://www.focus-news.net/news/2019/01/22/2614820/sport-bfs-obyavi-programata-za-ostavashtite-6-kraga-v-parva-liga.html", "text": "Спортно-техническата комисия на БФС обяви програмата за оставащите 6 кръга от редовния сезон в Първа лига. Първенството се подновява на 15 февруари. Дербито Левски – ЦСКА е на 24 февруари от 14:45 часа, а Левски приема Лудогорец на 10 март от 17:30 часа. Последният, 26-и кръг от редовния сезон ще се играе между 15-и и 17-и март. В плейофите отборите ще бъдат разделени на първа шестица и втора осмица.", "date": "2019.01.22", "title": "Спорт: БФС обяви програмата за оставащите 6 кръга в Първа лига"}
{"url": "http://www.focus-news.net/news/2019/01/22/2614821/veliko-tarnovo-postanovkata-vrazhalets-shte-bade-predstavena-v-muzikalno-dramatichen-teatar-konstantin-kisimov.html", "text": "Постановката „Вражалец“ ще бъде представена в Музикално-драматичен театър „Константин Кисимов“. Тя е създадена през октомври миналата година и имаше голям успех сред местната публика. Това каза за  Радио „Фокус“ – Велико Търново  директорът на театъра Васил Вълчев. Той припомни, че музиката е на  Дечо Таралешков, а текстът е на Стеле Костов. \r\nТой добави, че това е история за глупостта, за алчността и една нравствена поквара, в която може да попадне човек в стремежа си към бързо забогатяване. По думите му всичко това е изключително актуално и днес. \r\nВ постановъчния екип влизат режисьорът Гълъб Бучуков, диригентът Игор Богданов, сценографията и костюмите са Лилия Каркеланова, хореограф е Катя Богданова, а хор-майстор – Яница Бранзелова. Участват и актьори, солисти, оркестър, хора и балета на театъра. \r\nПостановката ще започне в 19.00 часа и ще се играе на голяма сцена на МДТ „Константин Кисимов“. \r\nЛуиза ТРАНЧЕВА", "date": "2019.01.22", "title": "Велико Търново: Постановката „Вражалец“ ще бъде представена в Музикално-драматичен театър „Константин Кисимов“"}
{"url": "http://www.focus-news.net/news/2019/01/22/2614822/elena-mihova-oits-blagoevgrad-zapochva-nov-razshiren-priem-na-zayavleniya-po-proekt-roditeli-v-zaetost.html", "text": "Започва нов разширен прием на заявления по проект „Родители в заетост”. Това каза за  Радио „Фокус“ - Пирин  Елена Михова от Областен информационен център -  Благоевград. „В срок до 28 февруари 2019 г. родителите, които се нуждаят от помощ за отглеждане на децата си, за да могат да се върнат на работа, могат да подадат заявление за осигуряване на детегледач във всяко бюро по труда в страната“, каза още Михова. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 г. и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица. Бюджетът на проекта е 30 млн. лв., от които 85% са от ЕСФ и 15% – национално съфинансиране. \r\nЛора КАЛЧЕВА", "date": "2019.01.22", "title": "Елена Михова, ОИЦ - Благоевград: Започва нов разширен прием на заявления по проект „Родители в заетост”"}
{"url": "http://www.focus-news.net/news/2019/01/22/2614824/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за държавната субсидия, която ще получи Общината за тази година и дейностите, които са делегирани по нея. Събеседник по темата ще бъде Стоян Йовчев, експерт в общинската администрация. Как премина първият за годината организиран турнир по тенис на маса в Пещера, в който взеха участие спортисти от различни градове в страната и какви са планираните инициативи за новата година ще коментираме с Валентин Делчев, председател на Клуба по тенис на маса в Пещера. В предаването ще разберем и как премина фолклорният фестивал „Срети зима на мегдана“ в село Радилово и какво е отношението на младите хора към народното творчество и самодейността. Събеседник по темата ще бъде Марена Вачкова, секретар на читалището в село Радилово. Телефоните за връзка със студиото са 0885 606692 и 034  420020.", "date": "2019.01.22", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/01/22/2614823/smolyan-valya-balkanska-shte-bade-udostoena-sas-zvanieto-pocheten-chlen-na-gaydarskata-asotsiatsiya-na-tseremoniya-v-rodopski-dramatichen-teatar-nikolay-haytov.html", "text": "Космическата Валя Балканска ще бъде удостоена със званието „Почетен член” на Българската национална гайдарска асоциация. Това съобщиха от пресцентъра на  Община Смолян . Отличието ще ѝ бъде връчено тържествено на концерт, който ще се проведе на 6 февруари т.г. от 19.00 часа в Зала 1 на Родопски драматичен театър „Николай Хайтов“. \r\nВ концерта ще участват Фолклорен ансамбъл „Родопа”, оркестър „100 каба гайди”, Гайдарски състав „Дельо хайдутин”, актьора Димитър Димитров и др. \r\nВходът за концерта е свободен. Събитието се организира от Българската национална гайдарска асоциация със съдействието на Община Смолян.", "date": "2019.01.22", "title": "Смолян: Валя Балканска ще бъде удостоена със званието „почетен член” на Гайдарската асоциация на церемония в Родопски драматичен театър „Николай Хайтов“"}
{"url": "http://www.focus-news.net/news/2019/01/22/2614819/plovdiv-apelativniyat-sad-ostavi-bez-uvazhenie-iskaneto-na-lazar-vlaykov-za-vazobnovyavane-na-deloto-sreshtu-nego.html", "text": "Апелативен съд - Пловдив остави без уважение искането на Лазар Влайков, бивш председател на Общинския съвет в град Септември, за възобновяване на наказателното дело от общ характер срещу него. Това става ясно от решение на Апелативния съд от 21 януари 2019 година, публикувано на страницата на  Съда .  \r\nС решение на Окръжен съд - Пазарджик бе изменена присъдата на Влайков, наложена от Районния съд, за това, че не е взел необходимите мерки за сигурност и с неговия пистолет 6-годишно дете простреля смъртоносно в заведение Наско Тонкев от село Виноградец. Лазар Влайков получи 4 години лишаване от свобода. Искането му към Апелативния съд в Пловдив е да бъде отменено решението на Окръжен съд-Пазарджик и да бъде възобновено делото, поради съществени нарушения на материалния закон, процесуалните правила и явна несправедливост на наложеното наказание. В мотивите си за отказа Апелативен съд-Пловдив посочва, че не констатира наличието на сочените в искането процесуални нарушения, опорочаващи влязлата в сила присъда, допуснати при първоинстанционното разглеждане на делото и пропуснати от въззивната инстанция. Посочва се също, че първоинстанционният съд правилно и законосъобразно се е позовал на всички събрани в хода на досъдебното производство доказателствени материали. Проверил ги е и ги е оценил при спазване на процесуалния закон и по свое вътрешно убеждение. Първостепенният съд е изложил достатъчно убедителни мотиви защо приема за установена фактическата обстановка от обвинителния акт и въз основа на кои доказателствени материали. Направеният извод от първата инстанция, че осъденият Влайков е осъществил от обективна и субективна страна състава на престъплението по чл.338, ал.3 вр. ал.1 от НК е законосъобразен, се посочва също в решението, което е окончателно и не подлежи на обжалване.", "date": "2019.01.22", "title": "Пловдив: Апелативният съд остави без уважение искането на Лазар Влайков за възобновяване на делото срещу него"}
{"url": "http://www.focus-news.net/news/2019/01/22/2614825/veselin-asenov-direktor-na-op-ekoravnovesie-opasnostite-koito-krie-zimata-za-bezdomnite-zhivotni-sa-svarzani-nay-veche-s-po-trudnoto-namirane-na-hrana.html", "text": "Опасностите, които крие зимата за бездомните животни, са свързани най-вече с по-трудното намиране на храна, защото повечето от тях са се приспособили към атмосферните условия. Това каза в интервю за  Агенция „Фокус“  директорът на ОП „Екоравновесие“ Веселин Асенов. „За кучетата, които са били домашни и в един момент биват изоставени на улицата е по-трудно, но много често такива кучета правят впечатление на гражданите, които ни сигнализират и ние прибираме животното“, допълни той. „По отношение на безстопанствените кучета, ако гражданин намери куче в безпомощно състояние на територията на Столична община, той може да сигнализира „Екоравновесие“ на телефоните за сигнали на предприятието: 02/931 41 60 и 02/931 41 64, както и през електронната система за подаване на сигнали на интернет страницата на „Екоравновесие“, в секцията „Подай сигнал“, обясни директорът на „Екоравновесие“. „Компетентните органи съдействат за осигуряване на спешна ветеринарномедицинска помощ и настаняване на животното в приют, зоологическа градина, спасителен център, ферма или организация за защита на животните. В обекта, в който е настанено животното, незабавно се предприемат мерки за лечението му. Чрез средствата за масово осведомяване или по друг подходящ начин управителят на приюта предоставя информация за настанените в него животни с цел издирване на собственика или намиране на нов собственик“, допълни Веселин Асенов.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.22", "title": "Веселин Асенов, директор на ОП „Екоравновесие“: Опасностите, които крие зимата за бездомните животни, са свързани най-вече с по-трудното намиране на храна"}
{"url": "http://www.focus-news.net/news/2019/01/22/2614798/ivitsa-dachich-i-sherlok-holms-ne-bi-mogal-da-razkrie-kolko-strani-sa-priznali-kosovo.html", "text": "Министърът на външните работи на Сърбия Ивица Дачич заяви, че и Шерлок Холмс не може да разкрие колко точно страни са признали Косово и подчерта, че списъкът от 116 страни, който показва Прищина, трябва да бъде забравен, предава  скопското електронно издание „МКД“ . \r\nСлед разговора с президента на Палау Томас Ременгесау, Дачич заяви, че „Сърбия се обърна към държавите, за които може ясно да се каже каква е позицията им за Косово“. \r\n„Целта е това да бъде подтик кум компромис в диалога... това помага диалога (Белград – Прищина) да завърши с компромис“, подчерта дипломатът. \r\nТой заяви, че е възможно „101 страни да признават независимостта на Косово“. Дачич повтори, че очаква косовските 100-процентови мита върху сръбските стоки да бъдат отменени и посочи, че заради тях е загубено време, нужно за постигането на компромис. \r\nМинистърът отбеляза, че Екваториална Гвинея, която председателства Съвета за сигурност на ООН през следващия месец, е постъпила геройски, когато е включила Косово в дневния ред на сесията през февруари. \r\nНякои страни, обясни Дачич, са се противили на това решение. \r\n„Има достатъчно причини този въпрос да бъде включен в дневния ред“, каза той. \r\nРепублика Палау отбелязва със нота до Сърбия, че ще преразгледа решението си да признае независимостта на Косово. \r\nПревод и редакция:", "date": "2019.01.22", "title": "Ивица Дачич: И Шерлок Холмс не би могъл да разкрие колко страни са признали Косово"}
{"url": "http://www.focus-news.net/news/2019/01/22/2614826/pregled-na-osnovnite-temi-vav-varnenskiya-pechat.html", "text": "„Обявиха грипна епидемия във Варна и областта“, пише на първа страница на вестник  „Черно море“ . „Учениците във Варна и областта излизат от днес до 29 януари включително в грипна ваканция. Това реши на свое извънредно заседание регионалният щаб за борба с грипа и ОРЗ. То бе свикано по молба на кмета Иван Портних във връзка с повишената заболеваемост в града“, уточнява изданието. „В родилните отделения пресъздадоха ритуала за 21 януари“, се казва в друга публикация във вестника. „Ритуалът по измиване на ръцете на доктора беше пресъздаден в СБАГАЛ – Варна, и в родилното отделение на МБАЛ „Света Анна“. Поводът бе 21 януари, когато празнуваме Деня на родилната помощ, известен още като Бабинден“, добавя изданието. „Варна е втора в страната по чуждестранни инвестиции“, пише вестникът. „Най-много средства – 911,8 млн. евро, са вложени в промишлеността. Варненска област е втора в страната по чуждестранни инвестиции. Това отчитат от Териториално статистическо бюро – Североизток“, уточняват от вестник „Черно море“. „КАТ извади нови камери срещу нарушителите на пътя“, се съобщава още във вестника. „КАТ извади нови камери срещу нарушителите на пътя, съобщи E79. Те снимат в движение по няколко нарушения наведнъж, а шофьорите си получават честитките дори и без да ги спрат за проверка. Камерите, с които Пътната полиция разполага, са общо над 220. Новите са 23 и освен превишена скорост засичат крадени коли и шофьори без застраховка „Гражданска отговорност“, допълват от изданието.", "date": "2019.01.22", "title": "Преглед на основните теми във варненския печат"}
{"url": "http://www.focus-news.net/news/2019/01/22/2614805/plovdiv-130-na-10-000-dushi-e-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "130 на 10 000 души е заболеваемостта от грип и остри респираторни заболявания в Пловдивска област. Това съобщиха за  Радио „Фокус“ – Пловдив  от Регионалната здравна инспекция. Поради прогресивно нарастващата заболеваемост за седмицата от 14 до 20 януари, при средно за страната 186 на 10 000 души, се предприемат мерки за ограничаване на епидемичния подем на грип и остри респираторни заболявания. Те включват преустановяване на свижданията и плановите операции в лечебните заведения, преустановяване на плановите консултации за здрави бременни жени и кърмачета, както и преустановяване провеждането на профилактични прегледи и имунизации. Въвеждат се стриктно провеждане на филтъра в детските заведения за недопускане на болни деца и персонал в тях, също системно и ефективно наблюдение и лечение на заболелите, оставени на домашен стационар, както и усилен патронаж на деца с медико-социален риск от страна на личните лекари. При регистриране на множество случаи с грип и остри респираторни заболявания, незабавно трябва да се информира отдел „Противоепидемичен контрол“ на Регионалната здравна инспекция.", "date": "2019.01.22", "title": "Пловдив: 130 на 10 000 души е заболеваемостта от грип и остри респираторни заболявания в областта"}
{"url": "http://www.focus-news.net/news/2019/01/22/2614830/evrodeputatat-momchil-nekov-dvoyniyat-standart-vleze-v-cherniya-spisak-na-ek-na-zabraneni-praktiki-ot-targovtsi-kam-potrebiteli.html", "text": "Законодателството на ЕС ще защити българите от двоен стандарт. Това каза в интервю за  Агенция „Фокус“  Момчил Неков, член на Европейския парламент от Групата на прогресивния алианс на социалистите и демократите. По думите на Неков краят и на юридическата борба е съвсем близо. „През 2017 г. земеделската комисия в ЕП ме посочи за свой докладчик по темата \"Двоен стандарт\". Проведох много срещи, в България и в ЕС оттогава, чух различни гледни точки. Днешното гласуване затвърждава това, за което се борих - край на дискримкнацията спрямо българите“, обясни Неков. Той уточни, че днес са били приети предложенията на ЕП по юридическите аспекти на двойния стандарт. „Двойният стандарт влезе в черния списък на ЕК на забранени практики от търговци към потребители. Това е най-важната стъпка, с която на държавите членки се развързват ръцете да предприемат мерки срещу нелоялни търговци“, каза още Неков.  Пълния текст на интервюто четете по-късно в „Мнение”", "date": "2019.01.22", "title": "Евродепутатът Момчил Неков: Двойният стандарт влезе в черния списък на ЕК на забранени практики от търговци към потребители"}
{"url": "http://www.focus-news.net/news/2019/01/22/2614829/tass-savmestnite-ucheniya-na-rusiya-belarus-i-sarbiya-slavyansko-bratstvo-shte-se-sastoyat-prez-parvata-polovina-na-2019-godina.html", "text": "Международните учения „Славянско братство“, в които участват десантни части от Русия, Беларус и Сърбия ще се проведат през първата половина на 2019 година, съобщиха във вторник от руското Министерство на отбраната, предава  ТАСС . \r\n„На среща в Република Сърбия представителите на военните ведомства от Руската Федерация, Република Беларус и Република Сърбия ще проведат първите преговори за мероприятията, които ще бъдат реализирани в хода на планираното за първото полугодие на тази година съвместно тактическо учение „Славянско братство – 2019“, съобщиха от МО на Русия. \r\nВоенните планират да съгласуват датите и тематиката на предстоящите маневри и да обсъдят въпроси за подготовката на подразделенията за съвместно решаване на контратерористични задачи. \r\nОсвен това ще бъде определено точното време и място на провеждането на следващата конференция, посветена на предстоящите учения. На нея военните от трите страни ще утвърдят замисъла и състава на силите, които ще бъдат привлечени към маневрите. Срещата на руската делегация с колегите й от Беларус и Сърбия ще продължи до 25 януари. \r\nРуската агенция отбелязва, че международните учения „Славянско братство“ се провеждат ежегодно с участието на десантни части от Русия, Сърбия и Беларус на различни полигони в трите страни. През миналата година те бяха най-мащабни и преминаха на ниво полкове. Също така за първи път в историята на тези учения подразделенията на Въздушно-десантните войски на Русия използваха танкове. \r\nПревод и редакция:", "date": "2019.01.22", "title": "ТАСС: Съвместните учения на Русия, Беларус и Сърбия „Славянско братство“ ще се състоят през първата половина на 2019 година"}
{"url": "http://www.focus-news.net/news/2019/01/22/2614831/vidin-nivoto-na-reka-dunav-pri-novo-selo-se-e-povishilo-s-24-sm-prez-poslednoto-denonoshtie.html", "text": "Нивото на река Дунав при Ново село се е повишило с 24 см през последното денонощие и водният стоеж е 230 см, съобщиха от местната  Хидрометеорологична станция . Нивото на реката край Видин е 264  см, а регистрираното повишение е от 33 см. Край Лом през последното денонощие е измерено повишение от 36 см и водният стоеж е 276  см. Нивото на реката край Оряхово е 145 см, там е регистрирано повишение за последното денонощие от 25 см. Температурата на водата край Ново село е 2.1 градуса, край Оряхово е 4.2 градуса.", "date": "2019.01.22", "title": "Видин: Нивото на река Дунав при Ново село се е повишило с 24 см през последното денонощие"}
{"url": "http://www.focus-news.net/news/2019/01/22/2614807/d-r-milena-chenkova-mbal-d-r-ivan-seliminski-uslozhneniyata-ot-grip-tazi-godina-sa-tezhki-pri-parvite-simptomi-tryabva-da-se-tarsi-lekarska-pomosht.html", "text": "Усложненията от грип тази година са тежки, при първите симптоми трябва да се търси лекарска помощ. Това заяви д-р Милена Ченкова, началник на Отделението по инфекциозни болести в МБАЛ „Д-р Иван Селимински” - Сливен, съобщиха от  лечебното заведение . Тя допълни, че в болницата има повишен брой хоспитализирани пациенти не само при нас, но и в други отделения на болницата – пулмологично и кардиологично, заради усложненията, които настъпват вследствие на грипния вирус. Най-често при най-малките деца – кърмачетата, усложнението е бронхиолит. При по-големите деца – бронхопневмония. При възрастите също има бронхопневмонии и то доста тежки, миокардит, енцефалопатии, които налагат болнично лечение. Симптомите са от типа А и започват внезапно, за разлика от всички други вирусни зимни заболявания. В началото е втрисане, температурата се покачва до 38 - 39 градуса, получава се изпотяване, световъртеж, главоболие, мускулни болки, най-вече в крайниците. Наблюдава се безапетитие, силна отпадналост и светобоязън. Характерна е болката, която съобщават пациентите при движение на очните ябълки. Лошото е, че състоянието се влошава много бързо. Пациентите стават лениви, апатични. Някои стигат и до замъглено съзнание и бълнуване, което налага и търсенето на спешна медицинска помощ. Според д-р Ченкова, препоръчва се при наличие още на първите симптоми всеки пациент да се обърне към своя личен лекар, който да изпише съответния провировирусен препарат. Лечението с този препарат трябва да започне максимално бързо, за да не се стигне до усложнение. \"В рамките на първите 12 до 24 часа от първите симптоми, с правилния препарат, можем да се каже, че се пресича грипа и не се наблюдават усложнения, каквито има в момента\", допълни инфекционистът.", "date": "2019.01.22", "title": "Д-р Милена Ченкова, МБАЛ „Д-р Иван Селимински”: Усложненията от грип тази година са тежки, при първите симптоми трябва да се търси лекарска помощ"}
{"url": "http://www.focus-news.net/news/2019/01/22/2614834/plovdiv-novi-20-parkomesta-sa-izgradeni-v-rayon-trakiya.html", "text": "Нови 20 паркоместа са изградени в район „Тракия“ в Пловдив. Това съобщи за  Радио „Фокус“ – Пловдив  районният кмет Костадин Димитров. Новите паркоместа са пред блок №77 в зона А-8, като по този начин е изпълнено дадено пред жителите обещание. „При подходящи метеорологични условия ще продължи и обновяването на тротоарите около жилищната сграда, довършителни работи текат по обособяването на паркоместата в зона А-12“, каза Димитров и напомни, че наскоро бе направен паркинг за 47 автомобила до блок №322 в зона А-7. От 2018 година досега в район „Тракия“ са осигурени над 300 нови места за паркиране. \r\nТони МИХАЙЛОВ", "date": "2019.01.22", "title": "Пловдив: Нови 20 паркоместа са изградени в район „Тракия“"}
{"url": "http://www.focus-news.net/news/2019/01/22/2614835/d-r-krasimir-temnilov-psihiatar-mehanizmite-za-spravyane-s-panik-atakite-nay-chesto-sa-svarzani-s-regulyarnoto-sportuvane.html", "text": "Паник атаките не са ново състояние за психиатрията, просто за тях се заговори повече през последните години. Това каза за  Радио „Фокус“ – Пазарджик  психиатърът д-р Красимир Темнилов. По думите му първоизточници на паник атаките са стресът и тревожността. „Това състояние се провокира и от дългите полети със самолет, когато нивото на тревожност се повишава. Симптомите най-често са свързани с затруднено дишане, дехидратация, хранителни смущения, гадене, изтръпване, схващане на крайници и челюсти, изпотяване, пребледняване, учестен пулс, повишаване на кръвното налягане, треперене, усещане за слабост и замаяност или виене на свят. Това е страдание, което не го пожелавам на никого“, посочи д-р Темнилов. Той каза още, че механизмите за справяне с паник атаките най-често са свързани с регулярното спортуване, разходки на открито, позитивното мислене и начините за справяне със стреса. По предразположени към паник атаки са жените и младите момичета. При мъжете също се появяват, но понеже те са възпитавани, да не показват чувствата си и да се владеят, при тях външните признаци са замаскирани, но последиците могат да са по-страшни. Въпреки че това състояние е включено в официалните медицински справочници, то не е болест. \r\nАлбена ЖИЛЕКОВА", "date": "2019.01.22", "title": "Д-р Красимир Темнилов, психиатър: Механизмите за справяне с паник атаките най-често са свързани с регулярното спортуване"}
{"url": "http://www.focus-news.net/news/2019/01/22/2614836/sofiya-mazh-e-s-opasnost-za-zhivota-sled-katastrofa-na-razklona-za-botevgrad.html", "text": "Мъж е с опасност за живота след катастрофа на разклона за Ботевград. Това съобщиха от  ОДМВР – София . Около 14.30 часа на 21 януари в РУ- Ботевград е постъпил сигнал за пътнотранспортно произшествие на път 2-17, на разклона за Ботевград. При огледа на местопроизшествието е установено, че лек автомобил „Киа“ се е блъснал в крайпътно дърво. Водачът е прегледан в болнично заведение и освободен. Спътникът му е настанен за лечение с контузия на мозъка, с опасност за живота. По случая е образувано досъдебно производство.", "date": "2019.01.22", "title": "София: Мъж е с опасност за живота след катастрофа на разклона за Ботевград"}
{"url": "http://www.focus-news.net/news/2019/01/22/2614827/kyustendil-oshte-dve-uchilishta-v-dupnitsa-shte-preustanovyat-zanyatiya-zaradi-golyam-broy-zaboleli-uchenitsi.html", "text": "Още две училища в Дупница ще преустановят занятия заради голям брой заболели ученици от 23 януари. Това каза пред  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. По думите ѝ става въпрос за Основно училище „Христаки Павлович” и Професионалната гимназия по облекло и стопанско управление. За тях е установено, че над 39% от учениците отсъстват по медицински причини. Поради това здравната инспекция издава предписание за преустановяване на учебните занятия за времето от 23 до 29 януари. От днес до 25 януари е преустановен учебният процес в Основно училище „Свети Климент Охридски” – Дупница. \r\nВенцеслав ИЛЧЕВ", "date": "2019.01.22", "title": "Кюстендил: Още две училища в Дупница ще преустановят занятия заради голям брой заболели ученици"}
{"url": "http://www.focus-news.net/news/2019/01/22/2614837/blagoevgrad-eksperti-ot-shveytsarskiya-kurort-verbie-se-sreshtnaha-s-kmeta-na-bansko-georgi-ikonomov.html", "text": "Маркетингови експерти от швейцарския топ курорт Вербие, бяха на двудневно работно посещение в Банско, за да проучат възможностите за сътрудничество с местната власт и оператора на ски зона Банско. Това съобщиха от пресцентъра на  Община Банско . Те се срещнаха с кмета Георги Икономов и неговия екип, за да споделят своите модели на работа и да заявят готовността си за стартиране на партньорство с българския курорт. \r\nВербие е един от най-развитите курортни зони в Швейцарските Алпи. Популярен е като предпочитано място за зимната ваканция на европейските кралски фамилии, както и като център на ски бягането. \r\n„Заедно ще търсим нови ниши за разширяване на пазара в зимния туризъм. Но както швейцарските ни колеги, така и ние гледаме все по-усърдно към летния сезон, с помощта на който да увеличим заетостта на Банско извън студените месеци. През последните 7 - 8 години Банско успешно налага все повече летни събития и фестивали, с помощта на които да бъдат привличани повече туристи извън активния зимен сезон”, коментира Икономов. \r\nОчаква се Банско да върне визита във Вербие, което да бъде началото на по-тясно сътрудничество между двете планински общини.", "date": "2019.01.22", "title": "Благоевград: Експерти от швейцарския курорт Вербие се срещнаха с кмета на Банско Георги Икономов"}
{"url": "http://www.focus-news.net/news/2019/01/22/2614832/mincho-koralski-agentsiya-za-hora-s-uvrezhdaniya-gradska-legenda-e-che-ot-16-mlrd-leva-za-invalidni-pensii-polovinata-se-davat-nepravomerno.html", "text": "Градска легенда е, че от 1,6 млрд. лева за инвалидни пенсии половината се дават неправомерно. Това съобщи Минчо Коралски, председател на Агенцията за хора с увреждания в предаването „Тази сутрин“ по  БТВ , по повод мащабната акцията на прокуратурата, Икономическа полиция и Национален осигурителен институт за фалшиви ТЕЛК-ове. „За фалшивите ТЕЛК-ове се говори отдавна, но до този момент нямаше акция, която да идентифицира подобни случаи, макар че отдавна се знаят къде са пробойните в системата,“, заяви председателят на Агенцията за хора с увреждания, като подчерта, че това е сериозно обвинение към много системи в държавата. \r\n„Не мисля да сме толкова пробити. Това, което трябва да се направи и което вече е в ход, e да се вържат системите на ТЕЛК, НЗОК и личните електронни досиета, така ще бъде ясно кой каква епикриза е издал“, подчерта Коралски. \r\n„Когато се появят ударно досиета от едно и също място – това е основание за проверка. Проблемът е, че функциите на Осигурителния институт се разделиха на две – една част се контролира от НАП, другата от НОИ. Това не пречи, когато имаме голям брой досиета от едно и също населено място – особено когато това е едно и също населено място, това да се провери”, посочи още той.", "date": "2019.01.22", "title": "Минчо Коралски, Агенция за хора с увреждания: Градска легенда е, че от 1,6 млрд. лева за инвалидни пенсии половината се дават неправомерно"}
{"url": "http://www.focus-news.net/news/2019/01/22/2614838/veliko-tarnovo-zaloven-e-67-godishen-imanyar-v-svishtov.html", "text": "Заловен е 67-годишен иманяр в Свищов. Това съобщиха от  ОДМВР - Велико Търново . Служителите на полицейското управление в Свищов са хванали в момент на извършване на изкопни дейности 67-годишния мъж. Иззети са лопата и металотърсач. При проверка в ползван от него гараж са намерени и иззети нерегистрирани и неидентифицирани 25 монети и метален елемент, първоначално датиран от римската епоха. По случая е започнато досъдебно производство.", "date": "2019.01.22", "title": "Велико Търново: Заловен е 67-годишен иманяр в  Свищов"}
{"url": "http://www.focus-news.net/news/2019/01/22/2614839/gencho-genchev-kmet-do-nachaloto-na-mart-shte-startira-izgrazhdaneto-na-tsentar-za-grizha-za-vazrastni-hora-v-svishtov.html", "text": "До началото на март ще започне изграждането на Център за грижа за възрастни в невъзможност за самообслужване хора в Свищов. Това съобщи в предаването  „Добре дошли в Свищов“  на  Радио „Фокус“ – Велико Търново  кметът на града Генчо Генчев. Той припомни, че договорът с управляващия орган вече е подписан. Стойността на инвестицията е 540 хил. лв., които ще са отпуснати като безвъзмездна финансова помощ. „До началото на месец март ще започне изграждането, строителството и преустройството на бившата детска градина на ул. „Цар Борис“ в Център за възрастни хора. Подчертавам, че това беше една изключително сериозна битка от страна на Община Свищов, защото този вид услуга ще се реализира на територията на 14 български общини. Когато Община Свищов кандидатства беше ясно, че много трудно ще се пребори с разрешение за откриване на тази услуга, но въпреки това направихме всичко необходимо, бяхме достатъчно обосновани от управляващия органи и сме една от малкото общини, които ще изградят център за грижа за възрастни хора с 24-часова услуга“, допълни Генчев. Той определи Центъра и като 24-часов общински хоспис, в който ще бъдат настанени хора в неравностойно положение, както и инвалиди, и социално слаби лица. \r\nЛуиза ТРАНЧЕВА", "date": "2019.01.22", "title": "Генчо Генчев, кмет: До началото на март ще стартира изграждането на Център за грижа за възрастни хора в Свищов"}
{"url": "http://www.focus-news.net/news/2019/01/22/2614833/kathimerini-gartsiya-turtsiya-izdade-navteks-za-rayon-na-yug-ot-kipar.html", "text": "В понеделник Турция е издала Навтекс, който запазва за военноморски стрелкови учения район на юг от остров Кипър, предава  кипърската редакция на вестник Kathimerini . \r\nМаневрите трябва да се състоят във вторник в голяма секция от Блок 5 на Ексклузивната икономическа зона на Кипър и по-малка част от Блок 6. \r\nИзточници от правителството на Република Кипър заявиха, че Турция е нарушила процедурите, като не е получила разрешение от властите на страната преди да издаде навигационен телекс, пише изданието. \r\nВъпреки това, добавят събеседниците на вестника, в този конкретен случай, суверенните права на страната не са нарушени, тъй като ученията ще се проведат извън териториалните води на Кипър. \r\nВсе пак Никозия издаде собствен телекс, с който предупреждава, че сигурността на корабите в района на турския Навтекс не е гарантирана. \r\nПревод и редакция:", "date": "2019.01.22", "title": "Kathimerini (Гърция): Турция издаде Навтекс за район на юг от Кипър"}
{"url": "http://www.focus-news.net/news/2019/01/22/2614842/varna-mlad-shofyor-blasna-peshehodets-pri-dvizhenie-na-zaden-hod.html", "text": "59-годишен пешеходец е приет снощи с тежка черепно-мозъчна травма в МБАЛ „Св. Анна“ във Варна след инцидент в центъра на града. Това съобщават от  пресцентъра на Областната дирекция на МВР . Сигнал за пътното произшествие е подаден около 18.40 часа. На ул. „Генерал Гурко“, 24-годишен водач, по време на движение назад, блъска пешеходеца, който се намира зад автомобила. Вследствие на инцидента мъжът е с опасност за живота. По случая е образувано досъдебно производство.", "date": "2019.01.22", "title": "Варна: Млад шофьор блъсна пешеходец при движение на заден ход"}
{"url": "http://www.focus-news.net/news/2019/01/22/2614840/pazardzhik-zadarzhan-e-shofyor-na-avtobus-ot-panagyurishte-prevozval-patnitsi-sled-upotreba-na-narkotitsi.html", "text": "Задържан е шофьор на автобус от Панагюрище, превозвал пътници след употреба на наркотици. Това съобщиха от  ОДМВР - Пазарджик . Това е станало вчера следобед при рутинна проверка на автобус „Мерцедес“, превозващ работници по линията Пазарджик -Панагюрище и обратно. На улица „Георги Бенковски“ в средногорския град автопатрул спрял за проверка возилото, управлявано от 37-годишен панагюрец с инициали  И.А. Последвал тест с дрегер “Drug test”, като била отчетена положителна проба за употреба на наркотици. При направения личен обиск на водача у него било открито топче с бял прах, който реагирал положително на кетамин. Мъжът е задържан в ареста на РУ - Панагюрище, а спрямо него е образувано полицейско производство. По време на проверката и задържането в автобуса са били превозвани общо 12 пътници.", "date": "2019.01.22", "title": "Пазарджик: Задържан е шофьор на автобус от Панагюрище, превозвал пътници след употреба на наркотици"}
{"url": "http://www.focus-news.net/news/2019/01/22/2614841/evrodeputatat-momchil-nekov-predvizhdat-se-globi-ot-nyakolko-mln-evro-pri-ustanovyavane-na-dvoen-standart.html", "text": "В ЕП заставаме зад позицията, че трябва да има минимален праг на глоби от няколко млн. евро за двоен стандарт. Това каза в интервю за  Агенция „Фокус“  Момчил Неков, член на Европейския парламент от Групата на прогресивния алианс на социалистите и демократите. \"Бидейки забранена практика, трябва да има и съразмерно наказание. ЕК беше предложила 4% от годишния оборот, но имайки предвид, че за да има двоен стандарт, една фирма присъства на няколко пазара, а това предусловия и добра печалба. За това в ЕП заставаме зад позицията, че трябва да има минимален праг на глоби от няколко млн. евро. Парите, които се събират от тези глоби трябва да се влагат в компенсационен фонд\", обясни той. На въпрос как е реагирал бизнеса на инициативата му срещу двойния стандарт, Неков отговори, че реакцията е била съвсем нормална. \"Защитна, ако трябва да съм по-конкретен. Аз, обаче, по никакъв начин не съм искал да има „лов на вещици“, но съм твърдо на мнение, че не може интересът на производителите да е сметка на гражданите\", коментира той. По думите му българите вече много пътуват, особено в ЕС, и виждат и усещат разликите в продуктите. \"Все още се пазарува от Германия, Италия и Франция, когато се връщаш в България, защото хората виждат разликата. Разбирам, че бизнесите ползват местни съставки и рецепти. Нека обаче това да бъде ясно посочено\", отбеляза Неков. \"Така българските потребители ще знаят, че подкрепят българското производство и рецепти\", допълни той. По думите му днешното гласуване е отличен резултат за България. \"Благодаря на всеки, които ми помогна да стигнем до този резултат\", каза още Неков.  Пълния текст на интервюто четете по-късно в „Мнение”", "date": "2019.01.22", "title": "Евродепутатът Момчил Неков: Предвиждат се глоби от няколко млн. евро при установяване на двоен стандарт"}
{"url": "http://www.focus-news.net/news/2019/01/22/2614844/pazardzhik-158-detsa-i-uchenitsi-ot-oblastta-sa-vklyucheni-v-obrazovatelnata-sistema-ot-nachaloto-na-uchebnata-godina.html", "text": "В образователните институции в област Пазарджик са върнати 158 деца и ученици от началото на учебната година. Това съобщи за  Радио „Фокус“ – Пазарджик  Мария Ловчинова от Областната администрация. Тя обясни, че това е станало ясно на работна среща, проведена от заместник областният управител Йордан Кожухаров с представители на институции и общински администрации, които изпълняват дейности по обхващане и включване в образователната система на деца и ученици в задължителна предучилищна и училищна възраст.  \r\n„Областните управители осъществяват координация и контрол за изпълнението на Механизма на областно ниво. По данни на РУО - Пазарджик на територията на областта, екипите за обхват са извършели посещения на 3 866 адреса. В резултат на съвместната работа на институциите, от началото на учебната година 158 деца и ученици с постоянен адрес в област Пазарджик са върнати в образователната система, като 131 от тях са записани в учебни заведения на територията на област Пазарджик. Общо 136 са случаите в областта, по които работят експертите на РДСП - Пазарджик в посока превенция от отпадане от училище и връщане на децата в образователните институции\", посочи Ловчинова. По думите ѝ в екипите за обхват в област Пазарджик са включени 459 учители и директори от училища, 140 учители и директори от Детски градини, 109 представители на общински администрации, 57 представители на ОДМВР - Пазарджик, 57 представители на РДСП Пазарджик, 34 кметове на населени места. „Всички институции на територията на област Пазарджик, свързани с изпълнението на дейностите по Механизма, работят екипно, в сътрудничество и много добра координация“, допълни Ловчинова. \r\nВаня НИКОЛОВА", "date": "2019.01.22", "title": "Пазарджик: 158 деца и ученици от областта са включени в образователната система от началото на учебната година"}
{"url": "http://www.focus-news.net/news/2019/01/22/2614828/burgas-uchilishtata-ot-oblast-shte-vazstanovyat-uchebnite-zanyatiya-na-23-yanuari.html", "text": "Училищата от област ще възстановят учебните занятия на 23 януари. Това съобщиха за  Радио „Фокус“ - Бургас  от пресцентъра на Областната администрация. Отменено е извънредното заседание на Регионалния щаб за борба с грипа и острите респираторни заболявания. Щабът ще заседава в петък, за да реши остава ли в сила грипната епидемия. Грипната ваканция приключва днес. \r\nДеница ДИМИТРОВА", "date": "2019.01.22", "title": "Бургас: Училищата от област ще възстановят учебните занятия на 23 януари"}
{"url": "http://www.focus-news.net/news/2019/01/22/2614847/silistra-14-godishno-momche-e-podkaralo-lek-avtomobil-v-selo-iskra-sled-koeto-go-izostavilo-na-patya.html", "text": "14-годишно момче е подкарало лек автомобил, чужда собственост. Това съобщиха от  ОДМВР – Силистра . На 21 януари около 22.00 часа в село Искра момчето забелязало отключен „Фолксваген“ с оставен на стартера ключ и го подкарало в посока към село Ситово, след което го изоставило. По случая е образувано досъдебно производство.", "date": "2019.01.22", "title": "Силистра: 14-годишно момче е подкарало лек автомобил в село Искра, след което го изоставило на пътя"}
{"url": "http://www.focus-news.net/news/2019/01/22/2614849/veliko-tarnovo-zapochna-razdavaneto-na-hranitelni-produkti-ot-bchk-na-nuzhdaeshtite-se-litsa-v-svishtov.html", "text": "Хранителни продукти за най-нуждаещите се лица раздават в Свищов. Кампанията е на Български червен кръст, а продуктите са осигурени по Оперативна програма за храни и/или основно материално подпомагане на най-нуждаещите се лица, съфинансирана от Европейския съюз. Това каза в предаването „Добре дошли в Свищов“ на  Радио „Фокус“ – Велико Търново  Анелия Димитрова, ръководител Общинска служба „Социални дейности“. Тя посочи, че общият брой на всички правоимащи в община Свищов е 1 252 лица. Раздаването на хранителните пакети ще продължи до края на февруари, като ще се започва с правоимащите в града. В последствие ще бъде изготвен график, който ще обхване и лицата от населените места. Пунктът се намира в стола на бившия Химически техникум на ул. „Трети март” 74. Той е отворен в дните понеделник, вторник, сряда и петък от 09.00 до 12.00 часа, а в четвъртък – от 14.00 до 17.00 часа. \r\nЛуиза ТРАНЧЕВА", "date": "2019.01.22", "title": "Велико Търново: Започна раздаването на хранителни продукти от БЧК на нуждаещите се лица в Свищов"}
{"url": "http://www.focus-news.net/news/2019/01/22/2614846/nap-deklaratsiite-s-barkod-sami-smyatat-dalzhimiya-danak.html", "text": "Годишната декларация за облагане на доходите с баркод вече е публикувана на интернет страницата на НАП –  . Формулярът с баркод изчислява автоматично дължимия данък след попълване на информация за получените доходи, внесените осигурителни вноски, ползваните облекчения. Това се посочва в съобщение, публикувано на сайта на  НАП . Електронната декларация трябва да се изтегли на компютър от интернет страницата на Агенцията –  , и да се попълни „офлайн“. Подаването на декларация с баркод гарантира на клиентите на администрацията, че няма да допуснат технически грешки, тъй като дължимият данък се изчислява автоматично след попълване на приложенията за различните видове доход. \r\nОт НАП напомнят също, че изпращането на декларация с баркод предполага и по-бързо възстановяване на надвнесен данък. Това е така, защото не се налага допълнителното обработване и попълване на данните от тези декларации ръчно, тъй като информацията директно се прехвърля от формуляра след сканирането на баркода. Подаването на декларацията с баркод става чрез изпращане по пощата или на място в някои пощенски станции, където директно ще бъде издаден входящ номер. Декларацията може да се подаде и лично в офис на НАП. \r\nСрокът за подаване на годишните данъчни декларации за облагане на доходите изтича на 30 април 2019 г., като в същия срок трябва да бъде заплатен и дължимият данък за довнасяне. \r\nПовече информация за декларирането и плащането на данъци и осигуровки има на сайта на НАП  . Телефонни консултации се правят на цената на градски разговор в кол центъра на приходната агенция. Номерът е 0700 18 700.", "date": "2019.01.22", "title": "НАП: Декларациите с баркод сами смятат дължимия данък"}
{"url": "http://www.focus-news.net/news/2019/01/22/2614850/veselin-asenov-direktor-na-op-ekoravnovesie-za-izminalata-2018-g-osinovenite-kucheta-ot-priyutite-na-predpriyatieto-sa-600.html", "text": "За изминалата 2018 г. осиновените кучета от приютите на предприятието са 600. Това каза в интервю за  Агенция „Фокус“  директорът на ОП „Екоравновесие“ Веселин Асенов. „Осиновяването на кучета от нашите приюти добива все по-голяма популярност, благодарение и на събитията, които организирахме за намиране на дом и по-добър живот за безстопанствените кучета през 2018 г. Продължихме инициативите по осиновителската кампания „Осиновявай, не купувай“, която стартирахме активно през 2017 г., с организиране на различни събития и кампании извън територията на приюта в паркове и на комуникативни места. Кампанията „Осиновявай, не купувай” се радва на голям интерес и признание от присъстващите. Съвместно с доброволците към приюта, представяме кучета от общинските приюти и показваме на обществеността, че те са здрави, социални, добре гледани и могат да бъдат добри домашни любимци“, обясни директорът на „Екоравновесие“.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.22", "title": "Веселин Асенов, директор на ОП „Екоравновесие“: За изминалата 2018 г. осиновените кучета от приютите на предприятието са 600"}
{"url": "http://www.focus-news.net/news/2019/01/22/2614851/st-kom-nikola-panchev-odmvr-dobrich-ot-lyatoto-do-sega-sa-registrirani-tri-sluchaya-na-internet-izmami-v-koito-zhertvi-sa-samotni-zheni-tarseshti-partnyori.html", "text": "От лятото до сега в ОДМВР - Добрич са регистрирани три случая на интернет измами, в които жертви са самотни жени на средна възраст, търсещи партньори. Това съобщи на редовния месечен брифинг началникът на полицията в област Добрич старши комисар Никола Панчев, предаде кореспондент на  Радио „Фокус” – Варна . Според ст. ком. Панчев измамите се осъществяват чрез сайтове за запознанства по интернет. Жени на възраст между 30 и 50 години общуват с непознати лица, скрити зад профили. По думите му след няколко месечно „приятелство“ мъжът информира жената, че ѝ е изпратил колет с ценни вещи, но се налага освобождаване на пратката на митница, като за целта трябва да се преведат от жената пари по банкова сметка. Ст. ком. Панчев посочи, че сметката е „плаваща“ и е разкрита в страна, извън Европейския съюз. „В един от трите случаи в Добрич измамената жена дори е теглила заем\", посочи ст. ком. Панчев.  \r\nОт полицията апелират хората да не се доверят на непознати лица, особено по интернет. Ст. ком. Панчев посочи, че не са малко случаите на измами на възрастни хора, при които потърпевшите са избрали да се доверят на престъпниците, вместо на органите на реда и на свои роднини. Той съобщи, че през изминалата седмица е извършена съвместна операция с участието на 147 полицаи от ОДМВР - Добрич и 84 служители на Зонално жандармерийско управление – Варна. Проверени са в областта 988 моторни превозни средства, 1201 лица и 65 обекта. Установените нарушения наброяват 257 в Балчик, Каварна и Генерал Тошево. В рамките на операцията са проведени срещи от служителите на реда с кметове и кметски наместници по места. През изминалите 7 дни не са установени на територията на областта незаконно пребиваващи чуждестранни граждани.  \r\n„Продължава работата на ОДМВР с представителите на новосформираната и наскоро заработила Общинска полиция. Там всички служители са нови кадри, без професионален опит\", отбеляза ст. ком. Панчев. По думите му е започнала и съвместна работа по отношение на въвеждането на видеонаблюдение в града с цел опазване на обществения ред.  \r\nЖулиета НИКОЛОВА", "date": "2019.01.22", "title": "Ст. ком. Никола Панчев, ОДМВР - Добрич: От лятото до сега са регистрирани три случая на интернет измами, в които жертви са самотни жени, търсещи партньори"}
{"url": "http://www.focus-news.net/news/2019/01/22/2614853/sport-daniel-kolins-pobedi-anastasiya-pavlyuchenkova-s-21-seta-v-melbarn.html", "text": "Непоставената американка Даниел Колинс победи рускинята Анастасия Павлюченкова с 2:1 сета на четвъртфиналите на Откритото първенство на Австралия. 35-ата в световната ранглиста ще спори за място на финала с победителката от мача между австралийката Ашли Барт и чехкинята Петра Квитова, които ще играят по-късно днес.", "date": "2019.01.22", "title": "Спорт: Даниел Колинс победи Анастасия Павлюченкова с 2:1 сета в Мелбърн"}
{"url": "http://www.focus-news.net/news/2019/01/22/2614852/yambol-dve-vazrastni-zheni-sa-dali-na-telefonni-izmamnitsi-okolo-6000-leva.html", "text": "Две възрастни жени са дали на телефонни измамници около 6000 лева. Това съобщиха от  ОДМВР – Ямбол . Служители от РУ–Ямбол разследват две телефонни измами по схемата \"съдействие на полицията за задържане на телефонни измамници\". Измамите са извършени на 21 януари, а потърпевши са две възрастни жени от областния град. Заблудени, че помагат на полицаите, те са дали на измамниците около 6000 лева. Разследванията по случаите продължават.", "date": "2019.01.22", "title": "Ямбол: Две възрастни жени са дали на телефонни измамници около 6000 лева"}
{"url": "http://www.focus-news.net/news/2019/01/22/2614845/kyustendil-rzi-otchita-visoka-zabolyaemost-ot-grip-i-ostri-respiratorni-zabolyavaniya-v-oblastta.html", "text": "Отчита се висока заболяемост от грип и остри респираторни заболявания в областта. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. По думите ѝ само за ден за град Кюстендил е отчетена заболяемост от 37.29 на 10 000 души. За останалите общини е между 40 и 43 на 10 000 души. „От един ден няма как да обявим грипна епидемия. Ще изчакаме да видим как ще се развият нещата и през следващите дни”, каза д-р Илияна Кръстева. По събраните данни за изминалата седмица става ясно, че отчетената заболяемост е 130 на 10 000 души. Прагът за грипна епидемия е 190 на 10 000 души. Продължава да се следи и ситуацията със заболелите ученици. \r\nВенцеслав ИЛЧЕВ", "date": "2019.01.22", "title": "Кюстендил: РЗИ отчита висока заболяемост от грип и остри респираторни заболявания в областта"}
{"url": "http://www.focus-news.net/news/2019/01/22/2614843/nap-ostavat-10-dni-za-polzvane-na-otstapkata-za-podadena-deklaratsiya-za-dohodite-po-elektronen-pat.html", "text": "Ако подадат декларациите си по електронен път до 31 януари 2019 г., физическите лица могат да ползват 5% отстъпка върху данъка за довнасяне по годишната си данъчна декларация, но не повече от 500 лв. Това се посочва в съобщение, публикувано на сайта на  НАП . Допълнително условие за ползване на отстъпката е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 г. \r\nНай-бързо и лесно декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2019.01.22", "title": "НАП: Остават 10 дни за ползване на отстъпката за подадена декларация за доходите по електронен път"}
{"url": "http://www.focus-news.net/news/2019/01/22/2614854/pazardzhik-zhiteli-na-bratsigovo-sabirat-podpiska-sreshtu-izgrazhdaneto-na-ploshtadka-za-retsiklirane-na-plastmasovi-otpadatsi.html", "text": "Жители на Брацигово събират подписка срещу изграждането на площадка за рециклиране на пластмасови отпадъци. Това съобщи за  Радио „Фокус“ – Пазарджик  Николай Чалъков, жител на града. Той обясни, че до момента в подписката са се включили над 200 жители на града и общината, но тя продължава. „Недоволството на хората е свързано с факта, че има заявено инвестиционно намерение от страна на китайски представители, за което хората от общината не са уведомени. Според това намерение трябва да бъде изградена площадка за рециклиране на пластмасови отпадъци в землището на града с две производствени инсталации“, коментира Чалъков. Той добави, че жителите на Брацигово се притесняват от замърсяване на въздуха, почвите и водите. „Има остатъчно производство от тази дейност, което не е ясно къде ще отиде. Брацигово е известно с минералните си води и с прекрасните условия за развитието на туризма. Жителите на града и общината не желаят тези условия да бъдат влошени“, каза още Чалъков. Той посочи, че събирането на подписи ще продължи до 24 януари, след това ще се прецени дали да бъде поискана и прокурорска проверка на случая. \r\nВаня НИКОЛОВА", "date": "2019.01.22", "title": "Пазарджик: Жители на Брацигово събират подписка срещу изграждането на площадка за рециклиране на пластмасови отпадъци"}
{"url": "http://www.focus-news.net/news/2019/01/22/2614855/gazeta-express-kosovo-kosovski-harvatski-i-bosnenski-eksperti-po-razminirane-zaginaha-v-yemen.html", "text": "Петима експерти по разминиране, включително граждани на Косово, Хърватия и Босна и Херцеговина, са убити в неделя в Йемен, съобщи саудитската организация King Salman Humanitarian Aid and Relief Centre (KSRelief), пише  електронното издание на прищинския ежедневник Gazeta Express . \r\nОт организацията съобщават, че двама южноафриканци, косовар, хърватин и бошняк са убити в неделя, когато автомобил, превозващ мини за обезвреждане, е експлодирал в централната провинция Мариб. Посочва се още, че при взрива е пострадал британски гражданин, но не се уточняват имена. \r\nПревод и редакция:", "date": "2019.01.22", "title": "Gazeta Express (Косово): Косовски, хърватски и босненски експерти по разминиране загинаха в Йемен"}
{"url": "http://www.focus-news.net/news/2019/01/22/2614858/veselin-asenov-direktor-na-op-ekoravnovesie-mnogo-e-vazhno-kogato-reshim-da-si-vzemem-domashen-lyubimets-da-podhodim-otgovorno-a-ne-emotsionalno.html", "text": "Много е важно, когато решим да си вземем домашен любимец, да подходим отговорно, а не емоционално. Това каза в интервю за  Агенция „Фокус“  директорът на ОП „Екоравновесие“ Веселин Асенов. „За присъствието на животни по улиците сме виновни ние, хората, и е наша отговорността техният брой да намалява“, допълни той. Асенов подчерта, че причините за оставяне на домашни кучета в „Екоравновесие“ са различни. „В такива ситуации най-често става въпрос за невъзможност да се отглежда кучето, поради предстоящо преместване в друго жилище, населено място, по здравословни причини. Също така не са рядкост и случаите, когато хората си взимат за домашен любимец куче без да са наясно с грижите, които трябва да полагат за него, да осигуряват ветеринарномедицински грижи и дори чисто финансово нямат възможност да го гледат. Често се взимат и кучета от породи, за които хората не са се информирали за някои особености в характера на кучето и физиологията му и в един момент, то се превръща в непосилна грижа“, обясни още Веселин Асенов.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.22", "title": "Веселин Асенов, директор на ОП „Екоравновесие“: Много е важно, когато решим да си вземем домашен любимец, да подходим отговорно, а не емоционално"}
{"url": "http://www.focus-news.net/news/2019/01/22/2614861/bisera-borisova-psiholog-panik-atakite-se-proyavyavat-vsledstvie-na-natrupano-naprezhenie-tryabva-da-se-razberat-prichinite-za-poyavata-im.html", "text": "Паник атаките се проявяват вследствие на натрупано напрежение. Това коментира за  Радио „Фокус“ – Пирин  психологът Бисера Борисова. Тя обясни, че когато има някаква житейска ситуация, вътрешното напрежение в човек се увеличава, което отключва подобен вид състояния. „В този случаи паник атаките се явяват като наши „приятели“, защото помагат за отпускането на натрупаното напрежение, но за кратък период“, каза още Борисова. Тя добави, че паник атаките са 100% преодолимо състояние, просто трябва да се разберат причините за това, което ги активира, тъй като при всеки човек те са различни. Борисова коментира, че в последно време броят на хората, имащи паник атаки се увеличава заради големият стрес, в който живеем. „Това обаче не трябва да се приема като нещо нормално и лекарствата не са решение, ако не разберем точните причини за появата на състоянието. Медикаментите няма да ни помогнат да преодолеем случващото се и затова препоръчвам да има съпътстваща терапия“, допълни Борисова. \r\nЛивия НИНОВА", "date": "2019.01.22", "title": "Бисера Борисова, психолог: Паник атаките се проявяват вследствие на натрупано напрежение, трябва да се разберат причините за появата им"}
{"url": "http://www.focus-news.net/news/2019/01/22/2614863/varna-v-regionalnata-biblioteka-pencho-slaveykov-shte-bade-otkrita-izlozhba-posvetena-na-marin-goleminov.html", "text": "Гостуващата изложба „Фрески и звуци”, посветена на 110 години от рождението на Марин Големинов, ще бъде открита в Регионалната библиотека „Пенчо Славейков” във Варна. Това съобщи за  Радио „Фокус“ – Варна  Кристиана Димчева, главен библиотекар в библиотеката. По думите ѝ експозицията ще бъде представена официално от 17.00 часа във фоайето в сградата на библиотеката на бул. „Сливница“ 34. На откриването ще присъства внучката на композитора Лилия Големинова, която е автор на изложбата.  \r\nЕкспозицията „Фрески и звуци“, която се реализира с подкрепата на Министерството на културата, съпътства предстоящото на 30 януари гостуване на балета „Нестинарка” на Старозагорската опера. Тя представя в 18 пана знакови мигове от живота на Големинов – снимки, ръкописи, писма, дипломи. До 15 февруари публиката ще може да разгледа безплатно програми от пътешествията на танцовата драма „Нестинарка“ по света, снимки от премиерата на „Захари Зограф“ с Никола Гюзелев и впечатляващи кадри от представянето на операта „Ивайло“ на Царевец. Специално внимание е отделено и на Марин Големинов като диригент – малко познат е фактът, че именно той се счита за основател на факултета по оркестрово дирижиране с първия диригентски курс, който организира през 1943. Към изложбените пана са добавени интересни заглавия, ноти, с акцент върху балета „Нестинарка” от фонда на отдел Изкуство на РБ „Пенчо Славейков“. Сред заглавията е и автограф на композитора. \r\nДиана СТОЕВА", "date": "2019.01.22", "title": "Варна: В Регионалната библиотека „Пенчо Славейков” ще бъде открита изложба, посветена на Марин Големинов"}
{"url": "http://www.focus-news.net/news/2019/01/22/2614862/oblastniyat-predizboren-shtab-na-gerb-sofiya-provede-parvoto-si-zasedanie-za-2019-g.html", "text": "Областният предизборен щаб на ГЕРБ-София проведе първото си заседание за 2019 г. Това съобщиха от  пресцентъра на партията . Щабът е председателстван от областния координатор на ГЕРБ-София и административен секретар на ГЕРБ Цветомир Паунов, като в него влизат още председателят на групата общински съветници от ГЕРБ в СОС Малина Едрева, председателят на Столичния общински съвет Елен Герджиков, зам.-председателят на СОС Николай Стойнев, координаторите на ГЕРБ в столичните 23, 24 и 25 МИР Александър Ненков, Евгения Алексиева и Татяна Георгиева, председателят на Младежи ГЕРБ-София Ивайло Петков, както и народни представители, общински съветници и районни кметове.  \r\nДнес областният предизборен щаб определи графика за предстоящите си заседания, като до следващата седмица ще бъде изготвена хронограма на всички партийни мероприятия до началото на предизборната кампания за европейския вот. Като основна своя задача щабът постави изработването на цялостна комуникационна стратегия чрез която посланията на ГЕРБ ще достигат по-лесно до гражданите. Всички присъстващи се обединиха около необходимостта още отсега да бъде създадена пълна концепция за предстоящите кампании. В рамките на заседанието бяха дискутирани и оперативни казуси. Областният координатор на ГЕРБ-София Цветомир Паунов съобщи, че предстои сформирането на районни предизборни щабове и определянето на членовете на Секционните избирателни комисии. След заседанието тримата координатори на ГЕРБ за 23, 24 и 25 МИР предстои да проведат работни заседания с районните ръководители на партията в столицата.", "date": "2019.01.22", "title": "Областният предизборен щаб на ГЕРБ-София проведе първото си заседание за 2019 г."}
{"url": "http://www.focus-news.net/news/2019/01/22/2614860/elena-mihova-oits-blagoevgrad-bezrabotnite-roditeli-tryabva-da-zapochnat-rabota-v-ramkite-na-4-mesetsa-ot-poluchavane-na-uslugata-za-otglezhdane-na-dete.html", "text": "Безработните родители трябва да започнат работа в рамките на 4 месеца от получаване на услугата за отглеждане на дете. Това каза за  Радио „Фокус“ - Пирин  Елена Михова от Областен информационен център - Благоевград. По думите ѝ право да подават заявления за обявения нов прием по проекта имат родители на деца от 0 до 12 години. „Могат да се възползват родители на деца от 0 до 5-годишна възраст, незаписани в детска ясла/градина, които имат осигурено работно място по трудово/служебно правоотношение или самонаети лица, които към момента полагат грижа за децата си и не са се върнали на работа. Многодетни родители на деца до 12-годишна възраст, които са се върнали на работните си места и децата посещават детски ясли/градини, както и училище. За целите на процедурата, многодетни родители са тези, които имат три или повече деца на възраст до 12 г. Безработни лица, регистрирани в бюрото по труда, които са родители на деца до 5-годишна възраст, незаписани в детска ясла/градина, или многодетни родители на деца до 12-годишна възраст, посещаващи детски ясли/градини, както и училище“, каза Михова.  \r\nАгенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на деца от 0 до 5 години и имат осигурено работно място, не следва да са се върнали на работа до получаване на одобрение за включване в проекта. Безработните родители трябва да започнат работа в рамките на 4 (четири) месеца от получаване на услугата за отглеждане на дете.  \r\nЗа област Благоевград, по време на първите два приема по проекта са подадени 145 заявления от страна на родители. 62 родители са одобрени. Сключените договори за длъжност „Детегледач“ са 61. \r\nЛора КАЛЧЕВА", "date": "2019.01.22", "title": "Елена Михова, ОИЦ - Благоевград: Безработните родители трябва да започнат работа в рамките на 4 месеца от получаване на услугата за отглеждане на дете"}
{"url": "http://www.focus-news.net/news/2019/01/22/2614848/nova-makedoniya-makedoniya-dvoyni-igri-za-vatreshna-i-vanshna-upotreba.html", "text": "Топката е в Гърция, след като Македония успешно се измъкна от лабиринта на конституционно-законовите пречки за прилагане на споразумението от Преспа. В гръцкия парламент вече започна процедурата за ратификация на договора, с който би трябвало да бъде завършен проектът, който международната общност, преди всичко Съюзът и САЩ, рекламират като модел за (бъдещо) разрешаване на двустранни спорове по демократичен път, без използване на насилствени средства. От друга страна, експерти-юристи сочат, че в практическото прилагане на новия дипломатически модел за разрешаване на (абсурдни) кризи се нарушават основните принципи на демокрацията (незачитане на мнението на мнозинството, изразено на референдум), на международното право и основните човешки права с игнорирането на правото на самоопределение, както и деградирането на правовата държава чрез погазването на конституционните темели на една суверенна държава и внасяне на хибридни закони, които компрометират правната система..., пише в материал на  вестник „Нова Македония“ , представен без редакторска намеса. \r\nСписъкът на нарушените международни и вътрешни правни принципи на едно общество, в интерес на „новия модел“, изглежда няма да може да бъде завършен и с формалното „затваряне на случая за името“, с оглед на абсурдността на проблема, който спогодбата от Преспа прави опит да постави в някакви рационално рамки (членството на Македония в НАТО и ЕС), без оглед на последиците. \r\nА последиците за „Втората страна“, която все още може да се нарича македонска, още при първия прочит на споразумението, са низ от ограничения в манифестирането на националната идентичност на нейните граждани. Премиерът на Македония Зоран Заев, като носител на проекта, наречен Преспански договор, постоянно убеждава обществеността в страната, че като се добавя географски определител в името на страната, всъщност, чрез дефиницията за гражданството (националността) като македонско/гражданин на Република Северна Македония, се засилва националната идентичност, или както самият той казва – „се бетонира“. Тази декларативна позиция за „зациментираната македонска идентичност“, макар и изказана за вътрешна употреба, инстинктивно „разстройва“ гръцкото отрицание за съществуването на нация, която „дръзва“ да се нарича македонска. Изглежда, че с поредица разпоредби в договора от Преспа се прави опит за двойна (спинерска) игра с идентичността – на македонците да им се остави илюзията, че са се „зациментирали“ национално, а гърците да останат несмутени в убеждението си, че терминът „македонско“ и зациментираната ни идентичност, всъщност, за тях не съществуват. В тази насока беше изтълкувана и т.н. невербална нота на нашия външен министър до гръцката страна, с която я информира, че Преспанския договор е ратифициран в македонския парламент, със своеобразно пояснение на критичните точки за македонската националност и език. \r\n„Терминът ‚националност‘ на Втората страна, определен в договора като ‚македонско/гражданин на Северна Македония‘ се отнася изключително за гражданството, но не и за етническата принадлежност. ‚Македонският език‘ се отнася официално за езика на Втората страна, признат на третата конференция на ООН за стандартизация на географските имена, проведена в Атина през 1977 година, който спада към групата на южнославянските езици“, гласи (но на английски език) в нотата от македонското външно министерство до гръцкия премиер Ципрас. \r\nТерминът „национална идентичност“ като средство за политическа манипулация винаги е бил труден за дефиниране, а в случая с македонската, изглежда, че трябва да се използва формула за нейното тройно разчленяване, за да се задоволи гръцката илюзия, че тя не съществува. В македонския случай македонската идентичност трябва да се разчлени според „американската формула“, в която националността (nationality) се дефинира като принадлежност към съставен народ, гражданството (citizenship), като право на паспорт и етническата принадлежност (ethnicity) – по културните и национални особености на една нация, което се приравнява с термина националност (nationality). Значи, в САЩ, националността се приравнява с етническата принадлежност, а гражданството дава право на международен паспорт/лична карта, но в македонския случай, според гръцкия прочит на Преспанския договор, националността и етническата принадлежност не са едно и също. Така абсурдът на гръцкото искане за име за всяка употреба (erga omnes) сега се превръща в двойно тълкуване (за вътрешна и външна употреба) на термина националност (nationality). Това означава ли само гражданство като право на международен паспорт или националност като национална идентичност на една нация. \r\nЗа международната общност, новият дипломатически модел за разрешаване на (абсурдни) кризи в никакъв случай не трябва да се проваля. След като Преспанския договор преодоля всички демократически предизвикателства (въображаеми пречки) на македонската политическа сцена, се оказва, че същата методология ще бъде приложена и в гръцкия парламент, въпреки изразения протест от гръцка страна, макар с диаметрално противоположни мотиви от съпротивата на македонското общество. \r\nЗа Втората страна (македонската) в споразумението, причините, поради които се прилага инженеринга на идентичността (членството в НАТО и ЕС) ще останат далечна цел за постигане. Първата (гръцката) страна, с Преспанския договор получава възможност и в бъдеще да си играе с условията, които ще поставя по пътя на Македония до целите НАТО и ЕС. Може и някои да смятат за успешен модела за разрешаване на абсурдни кризи, но това не е така в случай, че след това идентичността ще се събира на парчета. \r\nПревод и редакция:", "date": "2019.01.22", "title": "„Нова Македония“ (Македония): Двойни игри за вътрешна и външна употреба"}
{"url": "http://www.focus-news.net/news/2019/01/22/2614864/sport-dimitar-kuzmanov-zagubi-v-parviya-krag-na-chalanzhdar-v-ren.html", "text": "Димитър Кузманов загуби с 1:2 сета срещу французина Манюел Гинар в първия кръг на турнира от сериите „Чалънждър“ на твърди кортове във френския град Рен.Състезанието беше част от подготовката на Кузманов за участие на турнира в София в началото на февруари, в който той ще се включи в основната схема с „уайлд кард“.", "date": "2019.01.22", "title": "Спорт: Димитър Кузманов загуби в първия кръг на „Чалънждър“ в Рен"}
{"url": "http://www.focus-news.net/news/2019/01/22/2614859/dsi-sega-e-momentat-za-konsensusen-kandidat-za-prezident-na-makedoniya.html", "text": "„ДСИ (Демократичният съюз за интеграция – най-голямата албанска партия в Македония) счита, че сега е моментът Македония да има консенсусен кандидат за президент. Кандидат, който се издига над етническите и партийните линии, който ще обединява и ще бъде гласът в кризисните моменти“, подчерта вицепремиерът по европейските въпроси Буяр Османи, пише  електронното издание на македонския вестник „Независен“ . \r\nПолитикът посочи, че през следващите дни ДСИ ще разговаря със своите коалиционни партньори за общия кандидат на вота за държавен глава. \r\nПревод и редакция:", "date": "2019.01.22", "title": "ДСИ: Сега е моментът за консенсусен кандидат за президент на Македония"}
{"url": "http://www.focus-news.net/news/2019/01/22/2614856/smolyan-73-sluchaya-na-ostri-respiratorni-zabolyavaniya-sa-registrirani-v-regionalnata-zdravna-inspektsiya-za-sedmitsa-stoynostite-ostavat-epidemichni.html", "text": "В периода от 14 до 20 януари в Регионална здравна инспекция – Смолян са регистрирани 73 случая на остри респираторни заболявания, при 50 за предходната седмица. Това съобщиха от  РЗИ – Смолян . 13 са случаите във възрастовата група от 0 до 4 години, 34 - при децата от 5 до 14 години, 11 - при младите хора от 15 до 29 години, 13 - във възрастовата група от 30 до 64 години и два случая са регистрирани при хората над 65 години. Заболеваемостта е 261.09 на 10 000, като стойностите са епидемични.  \r\nОт 18 януари в областта е обявена грипна епидемия и грипна ваканция за учениците, която ще продължи до 23 януари, включително. \r\nПрез отчетния период са регистрирани и заразни заболявания. От чревните инфекции има 8 случая на ентероколит и 1 случай на салмонелоза. При въздушно-капковите инфекции са регистрирани 5 случая на варицела и 3 случая на туберкулоза.", "date": "2019.01.22", "title": "Смолян: 73 случая на остри респираторни заболявания са регистрирани в Регионалната здравна инспекция за седмица, стойностите остават епидемични"}
{"url": "http://www.focus-news.net/news/2019/01/22/2614866/pred-sgradata-na-sdvr-shte-se-provede-brifing-vav-vrazka-s-intsident-v-kvartal-druzhba.html", "text": "Пред сградата на СДВР ще се проведе брифинг във връзка с инцидент в квартал „Дружба“. Това съобщиха от пресцентъра на  МВР . Брифингът ще се състои в 14.30 часа пред сградата на Дирекцията. Комисар Борислав Муеров от СДВР ще даде подробности около инцидента, възникнал в неделя в столичния квартал „Дружба“.", "date": "2019.01.22", "title": "Пред сградата на СДВР ще се проведе брифинг във връзка с инцидент в квартал „Дружба“"}
{"url": "http://www.focus-news.net/news/2019/01/22/2614868/pochina-burgaskiyat-muzikalen-izpalnitel-rosen-petrov.html", "text": "Почина музикалният изпълнител Росен Петров, който с песните си радваше няколко поколения. Това съобщиха от пресцентъра на  Община Бургас . Петров е роден на 27 февруари 1947 година.  \r\nРосен Петров е носител на голямата награда от второто издание на конкурса „Бургас и морето“ през 1974 година. Той печели приза с изпълнението на „И вятърът пее тази песен“ по текст на Стойчо Гоцев и музика на Иван Пантелеев. \r\nВ продължение на 10 години Росен Петров е част от оркестър „Бургас“ и негов солист. Той посвети на Бургас няколко песни, сред които „Бургаско танго“, „Лято в Бургас“, „Внимание, Бургас“, „Черноморец“ и други. \r\nОпелото на Росен Петров ще се извърши от 13.30 часа в ритуалната зала на гробищния парк в Бургас.", "date": "2019.01.22", "title": "Почина бургаският музикален изпълнител Росен Петров"}
{"url": "http://www.focus-news.net/news/2019/01/22/2614869/plovdiv-43-godishna-zhena-e-zadarzhana-za-proyava-na-agresiya-kam-politseyski-sluzhitel.html", "text": "43-годишна жена е задържана за проява на агресия към полицейски служител в Пловдив. Това съобщиха за  Радио „Фокус“ – Пловдив  от Областната дирекция на МВР. Около 14.00 часа на 21 януари, при преминаване покрай магазин на бул. “Пещерско шосе”, автопатрул на Второ РУ се намесил, за да прекрати неоснователното продължително натискане на клаксон на лек автомобил „Рено“. Жената зад волана била изнервена, че пътят ѝ е препречен от спрял за малко друг автомобил. 43-годишната жена зад волана не само отказала да се подчини на отправеното полицейско разпореждане, но и при слизане от автомобила, ритнала единия от униформените. Тя е отведена в районното управление и е задържана за срок до 24 часа. За случая е уведомена Прокуратурата, образувано е бързо производство.", "date": "2019.01.22", "title": "Пловдив: 43-годишна жена е задържана за проява на агресия към полицейски служител"}
{"url": "http://www.focus-news.net/news/2019/01/22/2614870/shumen-143-290-lv-sa-postanovenite-globi-i-imushtestveni-sanktsii-ot-inspektorite-na-obshtinata-za-2018-godina.html", "text": "143 290 лв. са постановените глоби и имуществени санкции от инспекторите от Община Шумен за 2018 година. Данните представи на брифинг Борислав Станев, гл. инспектор „Контрол по чистотата”, предаде репортер на  Радио „Фокус“ - Шумен . „През миналата година са издадени 1 291 наказателни постановления, срещу 1 104 година по-рано. Съставени са 1 425 акта, докато през 2017 година те са били 1 315. Най-голям е техният брой по Наредба №1- 921 акта. По Закона за движение по пътищата са съставени 210 акта, а общо за паркиране актовете са около 870 за миналата година. 102 акта са съставени по Наредбата за изграждане на временни открити обекти, като най-многобройни са проверките за разполагане на летни маси и други съоръжения за извършване на търговия\", обясни Борислав Станев. По думите му сумата от постъпилите плащания от летни маси за 2017 година е 129 123 лв., а през миналата година – 132 889 лв.  \r\nПо Наредба за рекламната дейност има съставени 80 акта, което е с 2 по-малко спрямо 2017 година. „По Наредбата за отглеждане на кучета актовете са нараснали от 36 за 2017 година до 59 за 2018 година. Повечето са наложени зарази свободно пускане на домашни кучета извън определените за целта места. Основно по жалби са съставените актове за отглеждане на животни в населените места, които са 32 през миналата година. 12 акта има по Наредбата за управление на отпадъците, докато през 2017 година са били 17. 5 акта са съставени по Наредбата за реда и условията за издаване на разрешения за прокопаване на общински терени, като минималната глоба е 500 лв.\", посочи Борислав Станев. „Обикновено са писани актове на фирми, които прокопават тротоари или пътища без необходимите документи, разрешения и заплащане на предварителна такса, която да гарантира възстановяването на терените“, коментира главният инспектор.  \r\nТой посочи, че доброволно събраните глоби и имуществени санкции през 2018 година са 76 373 лв., срещу 49 780 лв. за предходната. „За сравнение ще посоча, че през 2014-2015 година събраните глоби са били в порядъка на 10-13 000 лв. на година“, заяви Борислав Станев. \r\nИвелина ИВАНОВА", "date": "2019.01.22", "title": "Шумен: 143 290 лв. са постановените глоби и имуществени санкции от инспекторите на Общината за 2018 година"}
{"url": "http://www.focus-news.net/news/2019/01/22/2614873/blagoevgrad-v-chetiri-naseleni-mesta-v-oblastta-e-vavedeno-rezhimno-vodopodavane.html", "text": "В четири населени места в областта е въведено режимно водоподаване. Това съобщиха за  Радио „Фокус“ – Пирин  от Регионална здравна инспекция – Благоевград. Това са две населени места в община Белица - Гълъбово и Палатик, както и две населени места в община Гърмен - Рибново и Крушево. При последното изследване на питейна вода не са констатирани некачествени проби. \r\nЛора КАЛЧЕВА", "date": "2019.01.22", "title": "Благоевград: В четири населени места в областта е въведено режимно водоподаване"}
{"url": "http://www.focus-news.net/news/2019/01/22/2614865/stara-zagora-83-godishna-zhena-e-stanala-zhertva-na-grabezh-i-poboy-v-doma-si-v-gurkovo.html", "text": "83-годишна жена е станала жертва на грабеж и побой в дома си в Гурково, съобщиха от  ОДМВР – Стара Загора . Сигналът за грабежа е подаден на 20 януари 2019 г. Установено е, че лице с качулка на главата е проникнало в дома на жената и след като ѝ нанесло удари в областта на лицето, я е принудило да му даде сумата от 35 лв. В резултат на проведените незабавни оперативно-издирвателни мероприятия е задържан извършителят на престъплението – 39-годишен мъж от Гурково. В РУ – Казанлък е образувано досъдебно производство.", "date": "2019.01.22", "title": "Стара Загора: 83-годишна жена е станала жертва на грабеж и побой в дома си в Гурково"}
{"url": "http://www.focus-news.net/news/2019/01/22/2614871/plovdiv-chetiri-zheni-sa-postradali-pri-katastrofa-na-patya-mezhdu-asenovgrad-i-bolyartsi.html", "text": "Четири жени са пострадали при катастрофа на пътя между Асеновград и Болярци. Това съобщиха за  Радио „Фокус“ – Пловдив  от Областната дирекция на МВР. Сигналът за пътния инцидент е получен в 07.00 часа на 21 януари на тел. 112. Според първоначалната информация лек автомобил „Опел“ с 54-годишен водач се движил с несъобразена скорост с атмосферните условия, излязъл вляво извън пътя и се ударил в дърво. В болница били откарани четири пътнички на възраст между 46 и 63 години, две от тях са оставени за наблюдение без опасност за живота. Няма данни за употреба на алкохол.", "date": "2019.01.22", "title": "Пловдив: Четири жени са пострадали при катастрофа на пътя между Асеновград и Болярци"}
{"url": "http://www.focus-news.net/news/2019/01/22/2614874/stara-zagora-tyaloto-na-mazh-blasnat-ot-avtomobil-e-otkrito-na-patya-za-nova-zagora.html", "text": "Тялото на мъж, блъснат от автомобил, е открито на пътя за Нова Загора. Това съобщиха от  ОДМВР-Стара Загора . Сигналът е подаден на 21 януари. При извършения оглед е установено, че починалият е мъж на видима възраст около 70 години, без документи за самоличност. По първоначални данни смъртта му е настъпила в следствие на удар от неустановено към момента моторно – превозно средство.  \r\nВ сектор „Пътна полиция“ при ОДМВР – Стара Загора е образувано досъдебно производство за престъпление по чл.343 от НК.", "date": "2019.01.22", "title": "Стара Загора: Тялото на мъж, блъснат от автомобил, е открито на пътя за Нова Загора"}
{"url": "http://www.focus-news.net/news/2019/01/22/2614872/rzi-sofiya-zasega-ne-se-ochakva-da-bade-obyavena-gripna-epidemiya-v-stolitsata.html", "text": "Засега не се очаква да бъде обявена грипна епидемия в столицата. Това съобщиха за  Агенция „Фокус“  от  Столична регионална здравна инспекция . Общо 12 области в страната са с висока заболеваемост. В 1071 училища и детски градини днес са преустановени учебните занятия. Грипна епидемия вече е обявена в областите Пловдив, Софийска, Варна, Перник, Пазарджик, Смолян, Стара Загора, Хасково, Ямбол, Бургас, Шумен, Добрич и Силистра. \r\nИрина ИВАНОВА", "date": "2019.01.22", "title": "РЗИ-София: Засега не се очаква да бъде обявена грипна епидемия в столицата"}
{"url": "http://www.focus-news.net/news/2019/01/22/2614875/dobrich-15-godishen-mladezh-e-s-myarka-za-postoyanen-arest-za-sedem-palezha-v-grada.html", "text": "15-годишен младеж е с мярка „Задържане под стража“ за седем палежа в града. Това съобщи на редовния месечен брифинг в полицията началникът на отдел „Криминална полиция“ главен инспектор Красимир Манолов, предаде кореспондент на  Радио „Фокус” – Варна . Според гл. ком. Манолов младежът е задържан по подозрение за 5 палежа в сградата на Бившия център за ученическо творчество и 2 на тавански помещения в жилищни сгради. По думите му от полицията считат, че действията при палежите са на човек без опит в подобни действия, отчитат се и възрастта му, и липсата на житейски опит.  \r\nГл. ком. Манолов добави, че през изминалия месец криминалистите са работили по два случаи на измами – в кв. „Рилци“ в Добрич, където става дума за сума от около 3 700 лв. (случаят е все още неразкрит) и в град Тервел, където случаят е разкрит и се отнася за 4 000 лв. „През миналия месец от Областната дирекция МВР в Добрич разкриваемостта на престъпленията е почти 41%. Коефициентът на престъпност е 84,44%. Общоопасните престъпления са най-много, най-малобройни са престъпленията против личността. Отчита се спад на броя на кражбите, от тях 17 са разкрити. Има регистриран един грабеж. Отчита се също тенденция на повече кражби на части на автомобили и повече заловени неправоспособни шофьори\", каза още той.  \r\nОт сектор „Пътна полиция“ отчитат за месец декември установени 2 330 нарушения на Закона за движение по пътищата. Като основни нарушения началникът на сектора гл. инсп. Жулиян Минев посочи движение на превозните средства с несъобразена скорост, отнемане на предимство, пресичане на места, неопределени за това. Има пострадали петима пешеходци през миналия месец, двама са блъснати докато са пресичали на пешеходна пътека. Органите на реда са установили седем водача на МПС, шофирали под влияние на наркотици, 24-ма – под влияние на алкохол, 622-ма - с превишена скорост. „Изпратени са от полицията 35 сигнали писма до общински администрации в областта за установени нередности – липса на пътни знаци, лошо състояние на пътна настилка и др.\", съобщи още гл. инсп. Жулиян Минев.  \r\nЖулиета НИКОЛОВА", "date": "2019.01.22", "title": "Добрич: 15-годишен младеж е с мярка за постоянен арест за седем палежа в града"}
{"url": "http://www.focus-news.net/news/2019/01/22/2614876/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“   . Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2019.01.22", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/22/2614877/biznesat-poiska-po-visoki-osigurovki-i-promeni-za-bolnichnite.html", "text": "По-високи осигуровки за служителите поиска бизнесът. Работодателите настояват и за промени в системата за издаване на болнични, предаде  Нова телевизия . Средната работна заплата в България е 1100 лв. За осигуровки работодателят плаща около 200 лв., а служителят - около 150 лв. Идеята е тежестта да се разпредели равномерно. Бизнесът настоява 2019 г. да е последната, в която първите три дни болнични да се плащат от фирмата. \r\n„Това беше постановка още при старта на пенсионната реформа в началото на този век. Трябваше постепенно да расте разпределението на осигурителните вноски, тръгвайки от една ниска фаза до изравняването 50-50. Всичко това е много условно, а има значение много повече за статистиката, политиките, сравнението и прозрачността. Най-накрая са важни нетният доход за човек и общите разходи за труд“, каза председателят на Асоциацията на индустриалния капитал Васил Велев. Той уточни, че предложението може да внесено така, че да предвижда запазване на нетното възнаграждение на служителите. А разликата в осигуровките да се компенсира чрез увеличение на брутната заплата. \r\nПо всички тези теми работодателите тепърва ще преговарят със синдикатите и с държавата.", "date": "2019.01.22", "title": "Бизнесът поиска по-високи осигуровки и промени за болничните"}
{"url": "http://www.focus-news.net/news/2019/01/22/2614878/stara-zagora-74-godishna-zhena-e-stanala-zhertva-na-telefonna-izmama.html", "text": "74-годишна жена е станала жертва на телефонна измама, съобщиха от  ОДМВР - Стара Загора . Сигналът за измамата е получен на 21 януари в Първо РУ – Стара Загора. Лице, което се е представило за полицейски служител, е въвело в заблуждение възрастната жена от град Стара Загора. В резултат на това тя е хвърлила от терасата на жилището си торба, съдържаща 650 лв., 95 евро, 20 долара, 700 турски лири и златни накити. Образувано е досъдебно производство.", "date": "2019.01.22", "title": "Стара Загора: 74-годишна жена е станала жертва на телефонна измама"}
{"url": "http://www.focus-news.net/news/2019/01/22/2614879/politika-sarbiya-voislav-sheshel-napisa-kniga-za-novopazarskiya-kral-na-heroina-vitsepremiera-na-sarbiya-rasim-lyaich.html", "text": "Най-новата книга на лидера на Сръбската радикална партия (СРСП) Воислав Шешел е със заглавие „Новопазарският крал на хероина Расим Ляич“ и е поредна атака срещу актуалния вицепремиер на страната и председател на Социалдемократическата партия на Сърбия (СДПС). Ляич многократно отговаряше на тези обвинения, че държавата трябва да реагира: „Или аз трябва да отида в затвора, за това, в което Шешел ме обвинява, или той да отиде в затвора за разпространение на невярна информация“. Трета опция тук, по мнението на вицепремиера, няма. Други пък смятат, че твърденията на Шешел и нападките на лидера на радикалите може да помогнат на Ляич, пише електронното издание на  белградския ежедневник „Политика“  в материал, представен без редакторска намеса. \r\nДържавните органи си замълчаха и при този последен сблъсък между двамата политици. Сякаш задълженията на държавата се изчерпаха с констатацията на министъра на вътрешните работи Небойша Стефанович, който многократно посочи, че МВР не разполага с никакви данни за незаконните дейности на министър Расим Ляич, а той написа това и в писмо до парламента. \r\nТъй като надлежните органи не са реагирали на обвиненията, вицепремиерът сам се е явил в Прокуратурата за организирана престъпност след твърденията на Воислав Шешел, че оглавява наркокартел. Ляич, както съобщиха медиите, е отишъл в Прокуратурата и е поискал да се проверят всички твърдения на лидера на СРП. Взаимните обвинения между хората на Шешел и „СДПС“-овците започнаха по-рано, още по време на есенната сесия на сръбския парламент. Радикалите твърдят, че настоящия вицепремиер на Сърбия и министър на търговията е замесен в трафик на наркотици, а депутатите на СДПС говорят, че Шешел е военен престъпник и че няма място сред народните представители. Тези скандали донякъде замениха или продължават споровете между Ляич и депутатите от Партията на правосъдието и помирението на Муамер Зукорлич, които съвпаднаха с кампанията за тогавашните избори на новия състав на Бошняшкия национален съвет. \r\nВключването на Шешел в атаките срещу Расим Ляич, медиите, близки до СДПС, обясниха с десетина хиляди евро, колкото се твърди, че е платил Зукорлич на лидера на радикалите за тази услуга. За новата „любов“ на Шешел и Зукорлич, тези медии напомниха предизборното обещание на Зукорлич, че в Народното събрание, освен него, от името на бошняците, няма кой да се противопостави на Шешел. \r\nЛяич многократно е обявявал, че след предсрочни или редовни парламентарни избори или реконструкция на правителството, той вече няма да бъде министър. Той е твърде дълго, заяви министърът, в правителството и е уморен и заповедта е някой друг от неговата партия да получи министерски пост. Местните медии в Нови Пазар обещаха, че в бъдеще той ще обърне повече внимание на функционирането на Санджашката демократическа партия, чийто основател е. На пръв поглед е абсурдно, но колкото и да е наранен от атаките на Шешел, тази кампания на лидера на радикалите е в полза на Ляич. Телевизии, близки до партията на Ляич, ежедневно излъчват филми и клипове за действията и речите на Шешел от началото на 90-те години, с посланието, че Шешел е военен престъпник. \r\n„Шешел смени козината си, но омразата си никога“, е едно от посланията към зрителите на тези телевизии, в което се добавя, че омразата със сигурност е насочена към бошняците. Следва заключение: „Ако Шешел е престъпник, който мрази бошняците и той атакува Ляич, означава, че Ляич е добър бошняк“. Дори и онези, които не са заклети поддръжници на СДПС, след атаките на Шешел симпатизират на ляич. \r\nИма и такива, които вярват, че Александър Вучич е пуснал Расим да се удави и е намерил кооперативен бошняк в лицето на Зукорлич. Въпреки това, едва ли някой вярва, че е дошъл краят на „вечния министър“. Новите, просторни офиси в центъра на Нови Пазар, в които СДПС се нанесе в навечерието на Нова година, не се взимат под наем ако лидерът е в залезът на политическата си кариера. Повече изглежда като ново начало. \r\nПревод и редакция:", "date": "2019.01.22", "title": "„Политика“ (Сърбия): Воислав Шешел написа книга за „Новопазарския крал на хероина“ – вицепремиера на Сърбия Расим Ляич"}
{"url": "http://www.focus-news.net/news/2019/01/22/2614857/ministerstvoto-na-pravosadieto-predlaga-merki-za-zatyagane-na-kontrola-po-pridobivane-na-balgarsko-grazhdanstvo.html", "text": "Министерството на правосъдието предлага мерки за затягане на контрола по придобиване на българско гражданство. Това съобщиха от пресцентъра на  Министерството .  Проектът за промени на Закона за българското гражданство ще бъде обсъден на 30 януари т.г. от Съвета за развитие към Министерски съвет и ще бъде публикуван за обществено обсъждане. \r\nЧаст от мерките предвидени в законопроекта предвиждат да отпадне възможността за получаване на българско гражданство на основание инвестиции, съкращаване на сроковете и прецизиране на критериите за предоставяне на българско гражданство, въвеждането на изискване кандидатите за гражданство на основание на произход да владеят български език и да имат работа и доход в страната. \r\nПромените в проектозакона, изработен от Министерството на правосъдието в изпълнение на Програмата на правителството 2017 г. – 2020 г. и решението му за намаляване на административната тежест върху гражданите, включват: \r\n- осъществяване на качествен контрол върху отговорните за предоставяне на българско гражданство институции, с оглед спазването на законовите процедури и срокове; \r\n- премахване на изискването за представяне на някои официални удостоверителни документи на хартиен носител; \r\n- опростяване на процедурите и подобряване на ефективността на процесите по даване на българско гражданство. \r\nПредложението на работната група към Министерството на правосъдието за отпадане на възможността за получаване на българско гражданство на основание инвестиции е изготвено на базата на анализ по отношение на прилагането на чл. 12а и чл.14 а от Закона за българско гражданство в сила от 2013 г. Данните показват, че не е постигната целта за увеличаване на привлечените реални чуждестранни инвестиции и икономическо развитие. В резултат от това не е постигнато разкриване на нови работните места и икономически растеж. В допълнение към датата на анализа в някои случаи на по-късен етап от производството е установено например, че инвестицията не е налична, поради извършена продажба на закупените ценни книжа или по други причини.  \r\nРаботната група бе сформирана със заповед на министъра на правосъдието Цецка Цачева на 15 февруари 2018 г. За предприетите мерки от Министерството на правосъдието за повишаване на контрола  и предотвратяване на възможни злоупотреби в процедурите по предоставяне на българско гражданство е уведомен и еврокомисарят на правосъдието, защита на потребителите и равнопоставеността на половете Вера Йоурова.", "date": "2019.01.22", "title": "Министерството на правосъдието предлага мерки за затягане на контрола по придобиване на българско гражданство"}
{"url": "http://www.focus-news.net/news/2019/01/22/2614880/veliko-tarnovo-turistite-mogat-sami-da-izsichat-antichni-moneti-v-istoricheskiya-grad-nove-kray-svishtov.html", "text": "Посетителите сами изсичат антични монети в историческия град Нове. Това е една от най-новите атракции в туристическия обект, създадена по инициатива на кмета на Свищов Генчо Генчев. Това каза в предаването „Добре дошли в Свищов“ на  Радио „Фокус“ – Велико Търново  Апостол Самоковлиев, аниматор в Нове. Работилницата за сечене на монети се намира в посетителския център на археологическия резерват. В нея туристите могат да се запознаят с целия процес по изработване на пари през античността. „Желаещите могат, след кратък инструктаж от мен, да сложат кожената престилка, ръкавици и с тежкия 2.5 кг. чук да отсекат монета или магнит. Това изисква сила и точност на удара, но след втория или третия опит посетителите получават доста добри резултати“, обясни аниматорът. Той добави, че при изработката на матрицата за монетата е спазена иконографията на римското монетосечене, характерно за периода между I и IV век. „На едната страна на монетата са изобразени речният бог Данувий, орелът – символ на римските легиони, боен кораб от граничната флотилия и част от крепостната стена. Отдолу, традиционно за римските монети, е изписано името на античния град Нове на латински. От другата страна е изобразен на кон генералът на легиона, който поздравява строените преди битка войници. Отгоре е изписано името на легиона, който е бил дислоциран тук – I Италийски легион“, поясни Апостол Самоковлиев. За тези, които искат да си купят сувенир има и предварително направени монети и магнити. \r\nНове е обект, който представя историята чрез различни съвременни възстановки, сред които има бойни оръжия, предмети от бита на предците ни, архитектурни елементи и много други интересни артефакти. \r\nЛуиза ТРАНЧЕВА", "date": "2019.01.22", "title": "Велико Търново: Туристите могат сами да изсичат антични монети в историческия град Нове край Свищов"}
{"url": "http://www.focus-news.net/news/2019/01/22/2614883/varna-izoliran-e-sluchay-na-salmoneloza-v-detska-yasla-zvanche.html", "text": "Едно дете от общинската ясла „Звънче“ във Варна е със салмонелоза. Това потвърди за  Радио „Фокус“ – Варна  директорът на Регионалната здравна инспекция - Варна д-р Дочка Михайлова. По думите ѝ случаят е единичен. Момиченцето е изолирано и е насочено за домашно лечение. В момента експерти от РЗИ са на проверка на място в детското заведение. „Случаят е изолиран. Случва се така. Тревожно е, когато има поне три епидемиологично свързани случаи“, обясни експертът. По думите ѝ опасност от разпространяване на болестта има, когато са констатирани повече от един болен в едно детско, учебно или лечебно заведение, или в семейството. Засега в детската ясла няма данни за други деца със симптоми на салмонела. Предстои изследване на персонала и останалите деца. В яслата е разпоредено извършването на дезинфекция на контактните повърхности. Предстои да се установява как пострадалото дете се е заразило. \r\nДиана СТОЕВА", "date": "2019.01.22", "title": "Варна: Изолиран е случай на салмонелоза в детска ясла „Звънче“"}
{"url": "http://www.focus-news.net/news/2019/01/22/2614881/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Най-новата книга на лидера на Сръбската радикална партия (СРСП) Воислав Шешел е със заглавие „Новопазарският крал на хероина Расим Ляич“ и е поредна атака срещу актуалния вицепремиер на страната и председател на Социалдемократическата партия на Сърбия (СДПС). Ляич многократно отговаряше на тези обвинения, че държавата трябва да реагира: „Или аз трябва да отида в затвора, за това, в което Шешел ме обвинява, или той да отиде в затвора за разпространение на невярна информация“. Трета опция тук, по мнението на вицепремиера, няма. Други пък смятат, че твърденията на Шешел и нападките на лидера на радикалите може да помогнат на Ляич, пише електронното издание на  белградския ежедневник „Политика“  в материал, представен без редакторска намеса. \r\nДържавните органи си замълчаха и при този последен сблъсък между двамата политици. Сякаш задълженията на държавата се изчерпаха с констатацията на министъра на вътрешните работи Небойша Стефанович, който многократно посочи, че МВР не разполага с никакви данни за незаконните дейности на министър Расим Ляич, а той написа това и в писмо до парламента. \r\nТъй като надлежните органи не са реагирали на обвиненията, вицепремиерът сам се е явил в Прокуратурата за организирана престъпност след твърденията на Воислав Шешел, че оглавява наркокартел. Ляич, както съобщиха медиите, е отишъл в Прокуратурата и е поискал да се проверят всички твърдения на лидера на СРП. Взаимните обвинения между хората на Шешел и „СДПС“-овците започнаха по-рано, още по време на есенната сесия на сръбския парламент. Радикалите твърдят, че настоящия вицепремиер на Сърбия и министър на търговията е замесен в трафик на наркотици, а депутатите на СДПС говорят, че Шешел е военен престъпник и че няма място сред народните представители. Тези скандали донякъде замениха или продължават споровете между Ляич и депутатите от Партията на правосъдието и помирението на Муамер Зукорлич, които съвпаднаха с кампанията за тогавашните избори на новия състав на Бошняшкия национален съвет. \r\nВключването на Шешел в атаките срещу Расим Ляич, медиите, близки до СДПС, обясниха с десетина хиляди евро, колкото се твърди, че е платил Зукорлич на лидера на радикалите за тази услуга. За новата „любов“ на Шешел и Зукорлич, тези медии напомниха предизборното обещание на Зукорлич, че в Народното събрание, освен него, от името на бошняците, няма кой да се противопостави на Шешел. \r\nЛяич многократно е обявявал, че след предсрочни или редовни парламентарни избори или реконструкция на правителството, той вече няма да бъде министър. Той е твърде дълго, заяви министърът, в правителството и е уморен и заповедта е някой друг от неговата партия да получи министерски пост. Местните медии в Нови Пазар обещаха, че в бъдеще той ще обърне повече внимание на функционирането на Санджашката демократическа партия, чийто основател е. На пръв поглед е абсурдно, но колкото и да е наранен от атаките на Шешел, тази кампания на лидера на радикалите е в полза на Ляич. Телевизии, близки до партията на Ляич, ежедневно излъчват филми и клипове за действията и речите на Шешел от началото на 90-те години, с посланието, че Шешел е военен престъпник. \r\n„Шешел смени козината си, но омразата си никога“, е едно от посланията към зрителите на тези телевизии, в което се добавя, че омразата със сигурност е насочена към бошняците. Следва заключение: „Ако Шешел е престъпник, който мрази бошняците и той атакува Ляич, означава, че Ляич е добър бошняк“. Дори и онези, които не са заклети поддръжници на СДПС, след атаките на Шешел симпатизират на ляич. \r\nИма и такива, които вярват, че Александър Вучич е пуснал Расим да се удави и е намерил кооперативен бошняк в лицето на Зукорлич. Въпреки това, едва ли някой вярва, че е дошъл краят на „вечния министър“. Новите, просторни офиси в центъра на Нови Пазар, в които СДПС се нанесе в навечерието на Нова година, не се взимат под наем ако лидерът е в залезът на политическата си кариера. Повече изглежда като ново начало. \r\n***  Петима експерти по разминиране, включително граждани на Косово, Хърватия и Босна и Херцеговина, са убити в неделя в Йемен, съобщи саудитската организация King Salman Humanitarian Aid and Relief Centre (KSRelief), пише  електронното издание на прищинския ежедневник Gazeta Express . \r\nОт организацията съобщават, че двама южноафриканци, косовар, хърватин и бошняк са убити в неделя, когато автомобил, превозващ мини за обезвреждане, е експлодирал в централната провинция Мариб. Посочва се още, че при взрива е пострадал британски гражданин, но не се уточняват имена. \r\n***  Топката е в Гърция, след като Македония успешно се измъкна от лабиринта на конституционно-законовите пречки за прилагане на споразумението от Преспа. В гръцкия парламент вече започна процедурата за ратификация на договора, с който би трябвало да бъде завършен проектът, който международната общност, преди всичко Съюзът и САЩ, рекламират като модел за (бъдещо) разрешаване на двустранни спорове по демократичен път, без използване на насилствени средства. От друга страна, експерти-юристи сочат, че в практическото прилагане на новия дипломатически модел за разрешаване на (абсурдни) кризи се нарушават основните принципи на демокрацията (незачитане на мнението на мнозинството, изразено на референдум), на международното право и основните човешки права с игнорирането на правото на самоопределение, както и деградирането на правовата държава чрез погазването на конституционните темели на една суверенна държава и внасяне на хибридни закони, които компрометират правната система..., пише в материал на  вестник „Нова Македония“ , представен без редакторска намеса. \r\nСписъкът на нарушените международни и вътрешни правни принципи на едно общество, в интерес на „новия модел“, изглежда няма да може да бъде завършен и с формалното „затваряне на случая за името“, с оглед на абсурдността на проблема, който спогодбата от Преспа прави опит да постави в някакви рационално рамки (членството на Македония в НАТО и ЕС), без оглед на последиците. \r\nА последиците за „Втората страна“, която все още може да се нарича македонска, още при първия прочит на споразумението, са низ от ограничения в манифестирането на националната идентичност на нейните граждани. Премиерът на Македония Зоран Заев, като носител на проекта, наречен Преспански договор, постоянно убеждава обществеността в страната, че като се добавя географски определител в името на страната, всъщност, чрез дефиницията за гражданството (националността) като македонско/гражданин на Република Северна Македония, се засилва националната идентичност, или както самият той казва – „се бетонира“. Тази декларативна позиция за „зациментираната македонска идентичност“, макар и изказана за вътрешна употреба, инстинктивно „разстройва“ гръцкото отрицание за съществуването на нация, която „дръзва“ да се нарича македонска. Изглежда, че с поредица разпоредби в договора от Преспа се прави опит за двойна (спинерска) игра с идентичността – на македонците да им се остави илюзията, че са се „зациментирали“ национално, а гърците да останат несмутени в убеждението си, че терминът „македонско“ и зациментираната ни идентичност, всъщност, за тях не съществуват. В тази насока беше изтълкувана и т.н. невербална нота на нашия външен министър до гръцката страна, с която я информира, че Преспанския договор е ратифициран в македонския парламент, със своеобразно пояснение на критичните точки за македонската националност и език. \r\n„Терминът ‚националност‘ на Втората страна, определен в договора като ‚македонско/гражданин на Северна Македония‘ се отнася изключително за гражданството, но не и за етническата принадлежност. ‚Македонският език‘ се отнася официално за езика на Втората страна, признат на третата конференция на ООН за стандартизация на географските имена, проведена в Атина през 1977 година, който спада към групата на южнославянските езици“, гласи (но на английски език) в нотата от македонското външно министерство до гръцкия премиер Ципрас. \r\nТерминът „национална идентичност“ като средство за политическа манипулация винаги е бил труден за дефиниране, а в случая с македонската, изглежда, че трябва да се използва формула за нейното тройно разчленяване, за да се задоволи гръцката илюзия, че тя не съществува. В македонския случай македонската идентичност трябва да се разчлени според „американската формула“, в която националността (nationality) се дефинира като принадлежност към съставен народ, гражданството (citizenship), като право на паспорт и етническата принадлежност (ethnicity) – по културните и национални особености на една нация, което се приравнява с термина националност (nationality). Значи, в САЩ, националността се приравнява с етническата принадлежност, а гражданството дава право на международен паспорт/лична карта, но в македонския случай, според гръцкия прочит на Преспанския договор, националността и етническата принадлежност не са едно и също. Така абсурдът на гръцкото искане за име за всяка употреба (erga omnes) сега се превръща в двойно тълкуване (за вътрешна и външна употреба) на термина националност (nationality). Това означава ли само гражданство като право на международен паспорт или националност като национална идентичност на една нация. \r\nЗа международната общност, новият дипломатически модел за разрешаване на (абсурдни) кризи в никакъв случай не трябва да се проваля. След като Преспанския договор преодоля всички демократически предизвикателства (въображаеми пречки) на македонската политическа сцена, се оказва, че същата методология ще бъде приложена и в гръцкия парламент, въпреки изразения протест от гръцка страна, макар с диаметрално противоположни мотиви от съпротивата на македонското общество. \r\nЗа Втората страна (македонската) в споразумението, причините, поради които се прилага инженеринга на идентичността (членството в НАТО и ЕС) ще останат далечна цел за постигане. Първата (гръцката) страна, с Преспанския договор получава възможност и в бъдеще да си играе с условията, които ще поставя по пътя на Македония до целите НАТО и ЕС. Може и някои да смятат за успешен модела за разрешаване на абсурдни кризи, но това не е така в случай, че след това идентичността ще се събира на парчета. \r\n***  Намаляването на раждаемостта в Гърция през 70-те и 80-те години беше сериозно изострено, когато страната потъна в своята осемгодишна икономическа криза и прие спасителната програма, водеща до спад на населението, заяви професор по епидемиология, пише  електронното издание на вестник Kathimerini . \r\nПрез предходните десетилетия тенденцията към намаляване на броя на ражданията беше компенсирана от пристигането на мигранти в страната, каза Джордж Рахиотис, асистент по епидемиология и професионална хигиена в Солунския университет. \r\n„Но икономическата криза и последващото влизане в меморандумния механизъм нарушиха баланса“, добави той. \r\nПоказателно е, че през периода 2015-17 г. смъртните случаи надхвърлиха ражданията с 91 207, докато стотици хиляди млади, високообразовани и квалифицирани гърци избягаха от чужбина, каза Раxиотис. През 2017 г. ражданията спаднаха под 90,000. \r\nРезултатът от тези демографски промени е, че гръцкото население е намаляло с 355 000 души между 2008 и 2017 година.", "date": "2019.01.22", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/01/22/2614884/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Брюксел прави прикрит опит да наложи провалената си миграционна политика, заяви министърът на външните работи на Унгария Петер Сиярто на среща с колегите си от Европейския съюз в Брюксел в понеделник, пише  електронното издание Hungary Today . \r\n„Има някаква заблуда, когато става дума за миграция, когато евробюрократите аплодират и правят своите анализи за това, че миграционната криза е минало“, заяви Сиярто пред унгарските журналисти. Министърът обаче изтъкна, че броят на хората, които се опитват да влязат нелегално в Европа е нараснал. \r\nТой посочи, че Пактът за миграцията на ООН е включен като отправна точка в главата за миграция на прессъобщението на министерската среща ЕС-Арабска лига, насрочена за февруари. Сиярто отбеляза, че една трета от страните-членки на Съюза, включително Унгария, не са гласували за пакета. \r\n***  През 2018 година 727 белгийци са сменили пола си, показва статистиката на белгийския Национален регистър, пише  електронното издание The Brussels Times . \r\nИзданието посочва, че една година това е число е било „само“ 110 души. Значителното увеличение се дължи в най-голяма степен на законодателните промени, които насърчават джендърите. \r\nОт 1 януари 2018 година вече не е необходимо да се извършва операция за промяна на пола, за да се удостовери официално промяната. Преди това трябваше да предоставите медицинско свидетелство заедно със заявлението. \r\nМежду 2010 и 2014 г. броят на хората, които са променили своя пол, варира между 40 и 70 годишно. След това броят им се е увеличил до 81 през 2015 г., 100, година по-късно и 110 през 2017 г. \r\nФеноменът от миналата година, пише медията, може да се обясни също с високопрофилния случай на журналиста от VTM Бо Ван Спилбеек, особено в северната част на страната, но също и с други фактори, като например, филма Girl, в който става въпрос за джендър и който може да е насърчил засегнатите да предприемат необходимите действия. \r\n***  В понеделник Турция е издала Навтекс, който запазва за военноморски стрелкови учения район на юг от остров Кипър, предава  кипърската редакция на вестник Kathimerini . \r\nМаневрите трябва да се състоят във вторник в голяма секция от Блок 5 на Ексклузивната икономическа зона на Кипър и по-малка част от Блок 6. \r\nИзточници от правителството на Република Кипър заявиха, че Турция е нарушила процедурите, като не е получила разрешение от властите на страната преди да издаде навигационен телекс, пише изданието. \r\nВъпреки това, добавят събеседниците на вестника, в този конкретен случай, суверенните права на страната не са нарушени, тъй като ученията ще се проведат извън териториалните води на Кипър. \r\nВсе пак Никозия издаде собствен телекс, с който предупреждава, че сигурността на корабите в района на турския Навтекс не е гарантирана. \r\n***  Европейският съюз замисля заговор, за да блокира Брекзит, Найджъл Фарадж разкрива защо Брюксел „си мисли, че Брекзит е мъртъв“, пише вестник  The Daily Express .   \r\nСпоред политика за Брюксел излизането на Великобритания от ЕС е „мъртво“, след като премиерът Тереза Мей не успя да прокара своето Споразумение за напускането му през Камарата на общините миналата седмица.  \r\nВодещият поддръжник на Брекзит и евродепутат твърди, че в ЕС смятат Брекзит за „приключен“, след като мнозинство от 230 депутати отхвърли плана на Мей. Пред вестника той е заявил: „те си мислят, че с Брекзит е свършено“ и е добавил „Тази сутрин от член на секретариата на Европейския парламент ми казаха „Брекзит е мъртъв“.  \r\nПосле е продължил: “Ферхофщад, Ги Ферхофщад, главният преговарящ от Европарламента, моят дявол и враг, публичен и личен, каза: „Най-лошото нещо за Британия си остава факта, че Фарадж може да се завърне“.  \r\nКоментирайки дали може да се постигнат нови компромиси с ЕС, той е обявил: “Мисля, че те ще заложат на сигурното. Смятам, че равнището, на което може да се споразумеят Барние и редица политически фигури в тази страна, е като се признае, че в Парламентът и в частност г-н Бъркоу не искат това да се случи. Пак, надявам се да греша, но съм твърде прагматичен и мисля, че имам право в повечето случаи.“  \r\nКоординаторът от страна на ЕС за Брекзит Ферхофщад в края на седмицата обяви, че Обединеното кралство ще има един ден, за да се върне обратно в ЕС.  В неделното издание на Тhe Mail той написа: “Сделката е на масата и тя не трябва да изключва възможността за връщане в бъдеще. Не се съмнявам, че някой ден някой млад политик ще върне обратно в ЕС Великобритания, където й е мястото.” \r\nФарадж е добавил също: “Да заключваме политиците в една стая, докато най-сетне се разберат, е нещо, което ми беше любимо занимание в миналото, когато бях министър председател на Белгия, където постоянно се изправяхме пред екзистенциални преговори, свързани с езика и идентичността.", "date": "2019.01.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/01/22/2614867/d-r-yanka-draganova-rzi-varna-zabolevaemostta-ot-grip-i-ostri-respiratorni-infektsii-vav-vazrastova-grupa-5-14-godini-dostiga-epidemichni-stoynosti.html", "text": "Заболеваемостта от грип и остри респираторни инфекции във възрастова група 5 - 14 години достига епидемични стойности. Това съобщи за  Радио „Фокус” – Варна  д-р Янка Драганова, директор на Дирекция „Надзор на заразните болести” към Регионалната здравна инспекция. „Специалистите от болничната помощ съобщават, че през последната седмица заболеваемостта във възрастта от 5 до 14 години се е увеличила рязко. Епидемични стойности достига разпространението на болестта и в останалите възрастови групи – хората в активна възраст и над 65-години. Малко по-ниска се задържа заболеваемостта във възрастта от 0 до 4 години“, допълни д-р Драганова. По думите ѝ това се наблюдава, защото родителите спират малките деца от посещения на ясли и градини. В детските заведения са въведени и мерки за осъществяване на стриктен сутрешен филтър за недопускане на заболели деца.", "date": "2019.01.22", "title": "Д-р Янка Драганова, РЗИ - Варна: Заболеваемостта от грип и остри респираторни инфекции във възрастова група 5 - 14 години достига епидемични стойности"}
{"url": "http://www.focus-news.net/news/2019/01/22/2614887/inzh-tonka-atanasova-riosv-burgas-v-tri-dni-ot-nachaloto-na-mesetsa-e-otcheteno-previshenie-na-srednata-kontsentratsiya-na-fini-prahovi-chastitsi-v-kv-dolno-ezerovo.html", "text": "В три дни от началото на месеца е отчетено превишение на средната концентрация на фини прахови частици в кв. „Долно Езерово“. Това каза за  Радио „Фокус“ – Бургас  инж. Тонка Атанасова, директор на Регионална инспекция по околната среда и водите – Бургас. По думите ѝ превишението най-вероятно се дължи на битовото отопление, което се употребява в квартала. „Всички останали контролирани показатели са в норма на всички пунктове от националната мрежа за мониторинг при спазване на пределно допустимите концентрации“, обясни инж. Атанасова. Тя добави, че обикновено превишения в тази насока се отичат през зимните месеци и се дължат както на битовото отопление, така и на автомобилния трафик.  \r\n„Различните предприятия на територията на община Бургас предвиждат различни мерки за редуциране на показателите и намаление на емисиите в атмосферния въздух. Най-големите оператори също предвиждат действия, които да намалят концентрацията на фини прахови частици“, каза още Атанасова.  \r\nПо думите ѝ на един от най-големите оператори – предприятие за производство и търговия с плочести материали от дървесина, през настоящата година предстои провеждане на дейността към най-добрите налични техники, съгласно директивата на Европейския парламент относно емисиите от промишлеността. „Срокът за това е до ноември 2019 г. Доколкото имаме информация от тяхна страна, те са предвидили да бъде изградено пречиствателно съоръжения тип „циклон“, които ще бъдат подменени с ръкавни и циклониви филтри и ще доведат до редуциране на емисиите на прах. Те ще бъдат изградени на голяма част от производствените им мощности“, каза още Атанасова. Според нея повод за безпокойство от страна на жителите на Бургас към този момент не би трябвало да има. „В сравнение с миналата и предходни години се наблюдава тенденция към намаляване на превишението на фини прахови частици“, каза още тя. По думите ѝ през 2017 година са регистрирани 116 броя превишения, а през 2018 г.– 61, като нормата е до 35 на година. \r\nМария ПОПЧЕВА", "date": "2019.01.22", "title": "Инж. Тонка Атанасова, РИОСВ – Бургас: В три дни от началото на месеца е отчетено превишение на средната концентрация на фини прахови частици в кв. „Долно Езерово“"}
{"url": "http://www.focus-news.net/news/2019/01/22/2614886/api-dvizhenieto-po-pat-i-1-botevgrad-sofiya-se-osashtestvyava-v-edna-lenta-v-posoka-sofiya-poradi-razliv-na-gorivo-po-patnata-nastilka.html", "text": "Движението по път I-1 Ботевград - София се осъществява в една лента в посока София поради разлив на гориво по пътната настилка. Това съобщиха от пресцентъра на  Агенция „Пътна инфраструктура“ . Движението се извършва двупосочно в лентата за Ботевград.", "date": "2019.01.22", "title": "АПИ: Движението по път I-1 Ботевград - София се осъществява в една лента в посока София поради разлив на гориво по пътната настилка"}
{"url": "http://www.focus-news.net/news/2019/01/22/2614885/rumen-hristovsds-nastoyavame-za-sazdavane-na-dvukamaren-parlament-sas-182-narodni-predstaviteli.html", "text": "Настояваме за създаване на двукамaрен парламент със 182 народни представители. Това каза по време на пресконференция председателят на СДС Румен Христов, предаде репортер на  Агенция „Фокус“ . \r\n„Поводът за днешната пресконференция е желанието на СДС да отговори на зададените от миналата година въпроси от протестиращите граждани за промяна на политическия модел в България. Има няколко стъпки според нас – промени в Конституцията, мерки за ускорен растеж на икономиката и инвестициите, справедлив изборен процес, върховенство на закона и правосъдна реформа. Надяваме се, че това са само няколко от важните стъпки за промяна в модела на управление на България. Защото България е парламентарна република, но от друга страна е премиерска република“, заяви Христо и посочи, че въпросът е как да се засили ролята на гражданите в управлението и да се гарантира по-добро управление на страната. \r\n„Смятаме, че трябва да се разпусне Великото народно събрание, да се създаде двукамарен парламент – да се намали броят на депутатите на 182 - 120 души в долната камара, а в горната – 62 души, като мандатът на горната да е пет години, а на долната - четири. Смятаме, че президентът трябва да бъде избиран от 2/3 от Народното събрание, като длъжността вицепрезидент трябва да отпадне. Конституцията трябва да бъде променена с цел намаляване броя на общините. Държим за промяна и в насока финансова децентрализация и оставане на част от данъците в общините с цел нуждите на гражданите, а не на кметовете“, каза още той. Христо посочи, че СДС предлага и изборът на главен прокурор да става с 2/3 от двете камари на парламента. \r\n„Искаме и намаляване на данъчната тежест с цел повишаване на данъците. Искаме промяна на подхода, който имат държавните чиновници спрямо чуждестранните инвеститори, защото с безкрайните проверки и разрешителни режими правим бизнес средата непредвидима и голяма част от инвеститорите не остават в България. Това може да стане чрез удвояване на БВП. Трябва да продължим да работим и за осигуряване на бързо и справедливо правораздаване. Искаме и справедлив изборен процес – най-после трябва да се изчистят списъците от „мъртвите души“, категорично да се запазят преференциите, премахване на феномена „15-15“ и машинно електронно гласуване“, заяви Христов. \r\nЦветилена СИМЕОНОВА", "date": "2019.01.22", "title": "Румен Христов,СДС: Настояваме за създаване на двукамaрен парламент със 182 народни представители"}
{"url": "http://www.focus-news.net/news/2019/01/22/2614890/pregled-na-mezhdunarodnite-novini-do-13-chasa-agentsiya-fokus.html", "text": "„ДСИ (Демократичният съюз за интеграция – най-голямата албанска партия в Македония) счита, че сега е моментът Македония да има консенсусен кандидат за президент. Кандидат, който се издига над етническите и партийните линии, който ще обединява и ще бъде гласът в кризисните моменти“, подчерта вицепремиерът по европейските въпроси Буяр Османи, пише  електронното издание на македонския вестник „Независен“ . \r\nПолитикът посочи, че през следващите дни ДСИ ще разговаря със своите коалиционни партньори за общия кандидат на вота за държавен глава. \r\n***  Петима експерти по разминиране, включително граждани на Косово, Хърватия и Босна и Херцеговина, са убити в неделя в Йемен, съобщи саудитската организация King Salman Humanitarian Aid and Relief Centre (KSRelief), пише  електронното издание на прищинския ежедневник Gazeta Express . \r\nОт организацията съобщават, че двама южноафриканци, косовар, хърватин и бошняк са убити в неделя, когато автомобил, превозващ мини за обезвреждане, е експлодирал в централната провинция Мариб. Посочва се още, че при взрива е пострадал британски гражданин, но не се уточняват имена. \r\n***  В понеделник Турция е издала Навтекс, който запазва за военноморски стрелкови учения район на юг от остров Кипър, предава  кипърската редакция на вестник Kathimerini . \r\nМаневрите трябва да се състоят във вторник в голяма секция от Блок 5 на Ексклузивната икономическа зона на Кипър и по-малка част от Блок 6. \r\nИзточници от правителството на Република Кипър заявиха, че Турция е нарушила процедурите, като не е получила разрешение от властите на страната преди да издаде навигационен телекс, пише изданието. \r\nВъпреки това, добавят събеседниците на вестника, в този конкретен случай, суверенните права на страната не са нарушени, тъй като ученията ще се проведат извън териториалните води на Кипър. \r\nВсе пак Никозия издаде собствен телекс, с който предупреждава, че сигурността на корабите в района на турския Навтекс не е гарантирана. \r\n***  Международните учения „Славянско братство“, в които участват десантни части от Русия, Беларус и Сърбия ще се проведат през първата половина на 2019 година, съобщиха във вторник от руското Министерство на отбраната, предава  ТАСС . \r\n„На среща в Република Сърбия представителите на военните ведомства от Руската Федерация, Република Беларус и Република Сърбия ще проведат първите преговори за мероприятията, които ще бъдат реализирани в хода на планираното за първото полугодие на тази година съвместно тактическо учение „Славянско братство – 2019“, съобщиха от МО на Русия. \r\nВоенните планират да съгласуват датите и тематиката на предстоящите маневри и да обсъдят въпроси за подготовката на подразделенията за съвместно решаване на контратерористични задачи. \r\nОсвен това ще бъде определено точното време и място на провеждането на следващата конференция, посветена на предстоящите учения. На нея военните от трите страни ще утвърдят замисъла и състава на силите, които ще бъдат привлечени към маневрите. Срещата на руската делегация с колегите й от Беларус и Сърбия ще продължи до 25 януари. \r\nРуската агенция отбелязва, че международните учения „Славянско братство“ се провеждат ежегодно с участието на десантни части от Русия, Сърбия и Беларус на различни полигони в трите страни. През миналата година те бяха най-мащабни и преминаха на ниво полкове. Също така за първи път в историята на тези учения подразделенията на Въздушно-десантните войски на Русия използваха танкове. \r\n***  Независимите депутати Спирос Данелис и Йоргос Мавротас бяха изтеглени с жребий, за да бъдат част от гръцката парламентарна комисия по отбрана и външни работи, в която ще се обсъжда договора за името между Атина и Скопие, предава  гръцката държавна агенция АНА-МПА . \r\nИзборът на Данелис и Мавротас, които обявиха, че ще подкрепят Преспанския договор и впоследствие станаха независими депутати (първият бе изключен от „То Потами“ (Реката) заради подкрепата си за правителството на Ципрас, а вторият стана независим с разпадането на парламентарната група на центристката фракция заради напускането на двама народни представители, които не подкрепят споразумението от Псарадес), увеличава броят на независимите народни представители в комисията до трима, заедно с Димитрис Каменос, който вече беше в нея. \r\nПреди това в понеделник, председателят на парламента Никос Вуцис се опита да включи в нея Данелис, но след реакцията на „Нова Демокрация“, назначението бе отменено и бе решено останалите двама членове да бъдат избрани чрез жребий, обяснява агенцията. \r\n„Спрете споровете и да продължим към важните неща в процеса“, заяви Вуцис след това, в обръщение към членовете на комисията, чиято първа сесия бе белязана от чести прекъсвания и оспорвания от депутатите по отношение на процедурата по избиране на членовете на органа. \r\n„Гръцкият народ трябва да знае кой спазва демокрацията, Конституцията и парламентарните процедури“, заяви Вуцис и описа процедурата, с която Данелис и Мавротас се оказаха част от комисията. \r\nКакто обясни той, Данелис и Мавротас са двама от тримата депутати, които наскоро са станали независими и са изразили интерес да се включат в комисията. Вуцис отхвърли твърдението, че е бил задължен, като председател на парламента, да изпрати писма до всички независими депутати, след като повечето от тях вече са част от други парламентарни комисии. \r\nНакрая той отхвърли обвиненията в задкулисни сделки и неправомерни процедури. \r\n***  Европейската комисия ще предупреди, че схеми в някои страни-членки на Европейския съюз, които позволяват на богати чужденци да си купуват гражданство или позволения за пребиваване, биха могли да повишат рисковете от пране на пари, корупция и укриване на данъци, предава  Reuters . \r\nПредупрежденията са включени в проектодоклад, видян от британската агенция, който се очаква да бъде публикуван в сряда от изпълнителното тяло на Съюза. \r\nМалта, Кипър и България са единствените членове на 28-членния ЕС, които управляват схеми за продажба на гражданство, отбелязва „Ройтерс“. В доклада се казва, че има нередности и в трите държави при проверката на произхода на богатство на лица, които са закупили гражданството си. \r\nВ документа се посочва още, че 20 страни-членки продават разрешения за пребиваване. \r\n***  „Дойде моментът да видим истинските факти за Преспанския договор“, заяви гръцкият премиер Алексис Ципрас във видео съобщение, със заглавие „Истината за Преспанския договор“, публикувано на неговия профил във „Фейсбук“, предава  гръцката държавна агенция АНА-МПА. \r\nВидеото включва клипчета от подписването на договора между Гърция и Македония на 17 юни 2018 година и извадки от реч на министър-председателя в Атина. \r\n„Време е да научим истината“, заявява Ципрас. „С Преспанския договор ние предпазваме Македония. Преодоляваме страха и инерцията със самочувствие и откриваме пътя към мира и растежа“. \r\n„Нашите съседи изтъкват своята идентичност, признават, че техният език е славянски и тяхната култура по никакъв начин не е свързана с древногръцкото наследство“, обяснява гръцкият премиер. „Чрез Преспанския договор ние признаваме гражданството, а не етносите в тази страна. Няма да има иредентистки текстове в техните учебници. Те променят имената на паметници, инфраструктурни обекти и обществени места. Нашите съседи премахват Звездата на Вергина от всички символи и Гърция ще има изключително право да я използва“, отбеляза той. \r\nДоговорът за името, добави министър-председателят, „е основополагащият камък на балкански регион на мира, сътрудничеството и братството на народите. Научете истината“. \r\n***  Намаляването на раждаемостта в Гърция през 70-те и 80-те години беше сериозно изострено, когато страната потъна в своята осемгодишна икономическа криза и прие спасителната програма, водеща до спад на населението, заяви професор по епидемиология, пише  електронното издание на вестник Kathimerini . \r\nПрез предходните десетилетия тенденцията към намаляване на броя на ражданията беше компенсирана от пристигането на мигранти в страната, каза Джордж Рахиотис, асистент по епидемиология и професионална хигиена в Солунския университет. \r\n„Но икономическата криза и последващото влизане в меморандумния механизъм нарушиха баланса“, добави той. \r\nПоказателно е, че през периода 2015-17 г. смъртните случаи надхвърлиха ражданията с 91 207, докато стотици хиляди млади, високообразовани и квалифицирани гърци избягаха от чужбина, каза Раxиотис. През 2017 г. ражданията спаднаха под 90,000. \r\nРезултатът от тези демографски промени е, че гръцкото население е намаляло с 355 000 души между 2008 и 2017 година. \r\n*** Брюксел прави прикрит опит да наложи провалената си миграционна политика, заяви министърът на външните работи на Унгария Петер Сиярто на среща с колегите си от Европейския съюз в Брюксел в понеделник, пише  електронното издание Hungary Today . \r\n„Има някаква заблуда, когато става дума за миграция, когато евробюрократите аплодират и правят своите анализи за това, че миграционната криза е минало“, заяви Сиярто пред унгарските журналисти. Министърът обаче изтъкна, че броят на хората, които се опитват да влязат нелегално в Европа е нараснал. \r\nТой посочи, че Пактът за миграцията на ООН е включен като отправна точка в главата за миграция на прессъобщението на министерската среща ЕС-Арабска лига, насрочена за февруари. Сиярто отбеляза, че една трета от страните-членки на Съюза, включително Унгария, не са гласували за пакета. \r\n*** Президентът на Сърбия Александър Вучич участва в работата на тазгодишния Световен икономически форум в швейцарския курорт Давос, който ще се проведе от вторник до петък, съобщава сръбската телеграфна агенция  ТАНЮГ .   \r\nСръбският държавен глава има  уговорени редица двустранни срещи със световни лидери. \r\nТой ще разговаря „на четири очи“ първо с Ангела Меркел, след това с еврокомисаря по разширяването Йоханес Хан, с премиера на Словения Мариян Шарец и с председателя на Европейската банка за възстановяване и развитие Сумантра Чакрабарти.", "date": "2019.01.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/22/2614893/stara-zagora-ofitsialno-beshe-predstavena-nova-aparatura-v-otdelenieto-po-nuklearna-meditsina-na-kompleksniya-onkologichen-tsentar.html", "text": "Последно поколение Хибридна SPECT/CT система в отделението по Нуклеарна медицина на Комплексния онкологичен център – Стара Загора беше официално открита с тържествен водосвет. Това съобщиха от пресцентъра на  Община Стара Загора . \r\nАпаратурата е щадяща и позволява по-точна и прецизна диагностика на пациентите с онкологични и неонкологични заболявания. Тя е закупена със средства по инициатива JESSICA, част от Оперативна програма „Регионално развитие“ 2007 – 2013 г., с Договор за кредит между Комплексен онкологичен център – Стара Загора и Регионален Фонд за Градско Развитие, и Сосиете Женерал Експресбанк. \r\n„Благодарим на Община Стара Загора за помощта, с която стана възможно закупуването на системата. Нашето желание винаги е било да работим с модерна апаратура, амбициите ни са на всеки шест месеца да обновяваме“, каза д-р Петър Чилингиров, управител на Центъра. \r\nНа откриването присъстваха зам.-кметът на Община Стара Загора Иванка Сотирова, секретарят на Общината Делян Иванов, Таньо Брайков, председател на Общинския съвет - Стара Загора, и д-р Антония Тодорова, началник отдел „Здравеопазване и социални дейности\". На събитието бяха още народният представител Борис Кърчев и областният управител Гергана Микова. \r\n„Свикнахме на всеки шест месеца в Комплексния онкологичен център да има нови апарати. Общината помогна, за да бъде осигурено адекватно лечение на болните. Нека да има по-малко хора с такива заболявания нуждаещи се от апаратурата и само добри резултати от изследванията с нея“, пожела зам.-кметът Иванка Сотирова.   \r\n„В момента в България има шест такива апарата, но всички са в София. Този е първият извън столицата. Наличието на модерна оборудване и в Стара Загора е от изключителна важност за пациентите“, обясни д-р Диана Гешева, началник на отделението. \r\nПрез изминалата година в Комплексния онкологичен център са извършени 39 400 прегледа на над 11 200 пациенти.  \r\nС новия SPECT/ CT апарат могат да се изследват всички органи на човешкото тяло. Основното приложение е извършването на прецизна диагностика в областта на онкологичните заболявания при тумори на гърдата, простата, белия дроб, щитовидната жлеза и др. Използването на апарата ще подобри значително ранната диагностика и стадирането на онкоболните, което в основата на успешното съвременно лечение. Намалява се и лъчевото натоварване на пациентите, поради прилагането на нови съвременни технологии.   \r\nЕкипът на отделението е преминал обучение за работа с новия апарат, проведено от чуждестранни и български приложни специалисти на фирма Сименс Хелткеър. \r\nЗдравноосигурените лица се изследват по амбулаторни процедури №35 и №37 по договор с НЗОК. Здравно неосигурените пациенти и тези по желание заплащат изследванията. При провеждане на съответното изследване, всеки пациент е необходимо да предостави индивидуалната си медицинска документация с предходни образни и нуклеарно-медицински изследвания – SPECT, SPECT/CT и PET/CT. \r\nПациентите се приемат за изследване след предварително записан час на регистратурата на отделението по Нуклеарна медицина на телефон 042/614 163 всеки работен ден от 07.30 до 14.00 часа.", "date": "2019.01.22", "title": "Стара Загора: Официално беше представена нова апаратура в отделението по Нуклеарна медицина на Комплексния онкологичен център"}
{"url": "http://www.focus-news.net/news/2019/01/22/2614891/plovdiv-obshtina-karlovo-i-organizatsiyata-na-zapasnite-ofitseri-podpisaha-sporazumenie-za-savmestna-deynost.html", "text": "Споразумение за сътрудничество и съвместна дейност подписаха кметът на Карлово д-р Емил Кабаиванов и полковник о.з. инж. Антон Мерудийски, председател на Общинската организация „Васил Левски” на Съюза на офицерите и сержантите от запаса и резерва (СОСЗР). Това съобщиха за  Радио „Фокус“ - Пловдив  от пресцентъра на Община Карлово. \r\nРазработване на проекти и участие в инициативни комитети за организиране честването на бележити дати, събития и личности; съвместна работа в изпълнение решенията на Общинския съвет и в инициативите на клубове „Приятели на армията” са сред основните акценти в споразумението. \r\n„В Карлово Общинската организация „Васил Левски“ на СОСЗР е организатор и участник във всички инициативи, свързани с патриотичното възпитание. Членовете на СОСЗР са хора общественици, разчитаме на тях. Със споразумението за съвместна дейност и инициативите, ние искаме младите хора да знаят историята на Карлово, на 28-ми Стремски пехотен полк, на 21-ви Средногорски полк, на 11-та танкова бригада и на всички военни формирования, които са били дислоцирани на наша територия. Тази история е богата и славна”, каза д-р Кабаиванов, който е капитан от запаса и член на общинската организация на СОСЗР. \r\nПодписването на споразумението стана в присъствието на генерал от резерва Златан Стойков.", "date": "2019.01.22", "title": "Пловдив: Община Карлово и организацията на запасните офицери подписаха споразумение за съвместна дейност"}
{"url": "http://www.focus-news.net/news/2019/01/22/2614892/iliya-lazarov-sds-predlagame-da-se-uvelichat-pravomoshtiyata-na-prezidenta-ili-toy-da-se-izbira-ot-parlamenta.html", "text": "Предлагаме да се увеличат правомощията на президента или той да се избира от парламента. Това каза на пресконференция главният секретар на СДС Илия Лазаров, предаде репортер на  Агенция „Фокус“ . В България президентът отговаря на много големи очаквания и не случайно има този голям рейтинг, тъй като народът пряко се отъждествява с него. Но той не може да отговори на тези очаквания, защото правомощията му се ограничени, заяви той по повод навършването на две години от встъпването на президента Румен Радев в длъжност. „Затова нашето предложение е да се увеличат правомощията на президента, както е в САЩ или Франция – той или да поеме функциите едва ли не на министър-председател, или да бъде избиран от парламента“, заяви Лазаров. \r\nТой посочи, че президентът Радев използва почти всички лостове на президентската институция. „И най-силният му лост е обръщението към гражданите. Но той не може да отговори на техните искания точно защото няма достатъчно правомощия“, обясни Лазаров.  \r\nТой добави, че СДС предлага премахване на длъжността вицепрезидент. \r\nЦветилена СИМЕОНОВА", "date": "2019.01.22", "title": "Илия Лазаров, СДС: Предлагаме да се увеличат правомощията на президента или той да се избира от парламента"}
{"url": "http://www.focus-news.net/news/2019/01/22/2614888/d-r-yanka-draganova-rzi-varna-mnogo-sa-uslozhneniyata-pri-grip-i-respiratorni-infektsii-osnovno-se-razvivat-pnevmonii-i-otiti.html", "text": "Много са усложненията при грип и респираторни инфекции, основно се развиват пневмонии и отити. Това съобщи за  Радио „Фокус” – Варна  д-р Янка Драганова, директор на Дирекция „Надзор на заразните болести” към Регионалната здравна инспекция. Тя заяви, че заради високия брой на усложненията в Инфекциозната клиника във Варна всички легла са заети. На последното заседание на Областната комисия за борба с грипа бе взето решение за обявяване на грипна епидемия във Варна и областта, предприети са и редица противоепидемични мерки. „Отменени са женските и детски консултации, въведена е забрана на свижданията в болничните заведения. Предприети са мерки относно недопускане провеждането на масови мероприятия на територията на областта, а учебните занятия са прекратени до 29 януари, включително“, уточни д-р Янка Драганова. По думите ѝ на следващото заседание на комисията, което ще се проведе на 29 януари, ще се актуализира и прецени заболеваемостта във Варна. По данни от последната седмица в здравната инспекция са регистрирани 833 заболели, което e 248, 89 на 10 000 души заболеваемост. \r\n„По време на грипна епидемия трябва да се избягва струпването на много хора на едно място. Основна превенция срещу грипните заболявания и тяхното усложнение е имунизацията през есента. „Всички други профилактични мерки за предпазване са ясни. Трябва да се избягват контакти с хора със съмнение за респираторни заболявания, да не се приемат в никакъв случай деца в детски заведения със съмнение за проблеми в дихателната система и освен това да се избягват масови мероприятия, където има струпване на много хора“, добави д-р Янка Драганова. Тя подчерта, че в период на епидемия е важно хората да се хранят по-рационално.", "date": "2019.01.22", "title": "Д-р Янка Драганова, РЗИ - Варна: Много са усложненията при грип и респираторни инфекции, основно се развиват пневмонии и отити"}
{"url": "http://www.focus-news.net/news/2019/01/22/2614882/ministar-biser-petkov-ne-izklyuchva-vazmozhnostta-za-reforma-na-telk.html", "text": "Социалният министър е готов да предложи отново концепцията за ТЕЛК-овете, която предвижда оценката на работоспособността да се извършва от комисия към Националния осигурителен институт. Това стана ясно от думите на Бисер Петков, който коментира предложението на заместник-главния прокурор ТЕЛК-овете да се контролират от НОИ, предаде  БНТ . \r\n„Ние стоим зад концепцията си, която беше предложена през 2017 г. Ако има съответната обществена и политическа подкрепа, този въпрос отново може да бъде сложен на масата, защото представителите на сдружението „Системата ни убива“ също искат реформа на ТЕЛК, а в крайна сметка трябва да се разберем каква точно реформа“, каза министър Петков.", "date": "2019.01.22", "title": "Министър Бисер Петков не изключва възможността за реформа на ТЕЛК"}
{"url": "http://www.focus-news.net/news/2019/01/22/2614897/kyustendil-regionalnata-zdravna-inspektsiya-izvarshva-proverka-po-signal-za-otkaz-za-lechenie-na-vazrastna-zhena-v-obshtinskata-bolnitsa-v-dupnitsa.html", "text": "Регионална здравна инспекция - Кюстендил извършва проверка по сигнал за отказ за лечение на възрастна жена в общинската болница в Дупница. Това каза пред  Радио „Фокус“ – Кюстендил  д-р Златко Величков, директор на Регионалната здравна инспекция. По думите му към момента проверката продължава, след приключването ѝ ще може да се даде точна информация за това дали изнесената информация отговаря на истината и има ли нарушение. Здравната инспекция се е самосезирала от публикации в местни вестници. В една от социалните мрежи близки на пациентката са посочили, че дежурен лекар в болницата не е пожелал да приема за лечение възрастната жена, след издадено направление за хоспитализация от Спешния център. След намеса на завеждащия на отделението жената е била приета за лечение. \r\nВенцеслав ИЛЧЕВ", "date": "2019.01.22", "title": "Кюстендил: Регионалната здравна инспекция извършва проверка по сигнал за отказ за лечение на възрастна жена в общинската болница в Дупница"}
{"url": "http://www.focus-news.net/news/2019/01/22/2614889/rumen-hristovsds-za-evroizborite-ne-sme-vodili-razgovori-za-koalitsiya-s-bsp-gerb-dps-i-ataka.html", "text": "За евроизборите не сме водили разговори за коалиция с БСП, ГЕРБ, ДПС и „Атака. Това каза по време на пресконференция председателят на СДС Румен Христов, предаде репортер на  Агенция „Фокус“ . \r\n„За евроизборите сме търсени от формации с център „дясно“. За нас това трябва да бъде коалиция, в която влизат категорични проевропейци - хора, които смятат, че мястото на България е в Европейският съюз. Но това не е бърз процес, има време, предстоят разговори. За мен най-идейната коалиция е с представители на „Демократична България“, но това не означава, че другите формации, които са ни потърсили, няма да разговарят с нас. Надявам се да загърбим личностните дразги и да започнем да работим. Така че ще видим какво ще се случи - Дай боже, да е широко дясно обединение“, заяви Христов. Той посочи, че разговори са водени с „Воля“, с „Демократична България“ и с други по-малки формации. „Не сме говорили с БСП, ГЕРБ, ДПС и „Атака“, каза още той. \r\nПопитан как ще коментира изминалите две години от мандата на президента Румен Радев, Христов посочи, че президентът по принцип е най-легитимно избраната личност в България, защото всички българи гласуват за него. „Но той до голяма степен има ролята на регистратор – виждаме какво се случва с неговото налагане на вето – всички бяха отхвърлени. Две силни личности са президентът и премиерът и сблъсъкът е нормален. Но не искам да давам оценка на Румен Радев, моята скромна личност не може да дава такава оценка“, каза председателят на СДС. \r\nЦветилена СИМЕОНОВА", "date": "2019.01.22", "title": "Румен Христов,СДС: За евроизборите не сме водили разговори за коалиция с БСП, ГЕРБ, ДПС и „Атака“"}
{"url": "http://www.focus-news.net/news/2019/01/22/2614894/ministar-kiril-ananiev-i-makedonskiyat-mu-kolega-venko-filipche-podpisaha-plan-za-satrudnichestvo.html", "text": "Министърът на здравеопазването Кирил Ананиев и министърът на здравеопазването на Република Македония Венко Филипче подписаха План за сътрудничество. Това съобщиха от пресцентъра на  Министерството на здравеопазването . Планът е в изпълнение на решение №909 на Министерски съвет от 13 декември 2018 г., като с него се определят конкретните области на сътрудничество между двете министерства за период от три години, както и целите, очакваните резултати и мерките за постигането им.  \r\nПрякото сътрудничество ще обхване следните области: първична и специализирана медицинска помощ; профилактика на болестите; превенция и контрол на СПИН и полово предавани болести; околна среда и здраве; държавна лекарствена политика; епидемиологичен надзор на заразните и паразитните болести; нормативни актове в областта на здравеопазването; организация на медицинското осигуряване при извънредни ситуации и други.  \r\nС подписването на Плана ще бъде насърчено и сътрудничеството между български и македонски болнични заведения, научни институти, учебни заведения в сферата на медицинската наука, както и обменът на кадри и оказване на помощ на Република Македония в нейната подготовка за членство в Европейския съюз.", "date": "2019.01.22", "title": "Министър Кирил Ананиев и македонският му колега Венко Филипче подписаха План за сътрудничество"}
{"url": "http://www.focus-news.net/news/2019/01/22/2614895/sport-petra-kvitova-pobedi-ashli-barti-s-20-seta-v-melbarn.html", "text": "Чехкинята Петра Квитова победи с 2:0 сета поставената под номер 15 представителка на домакините Ашли Барти за 68 минути и се класира на полуфиналите на Откритото първенство на Австралия. Тя ще играе за място на финала с непоставената американка Даниел Колинс, която по-рано днес победи рускинята Анастасия Павлюченкова.", "date": "2019.01.22", "title": "Спорт: Петра Квитова победи Ашли Барти с 2:0 сета в Мелбърн"}
{"url": "http://www.focus-news.net/news/2019/01/22/2614896/yordan-yordanov-kmet-na-dobrich-zapochva-rehabilitatsiya-na-osem-ulitsi-v-grada-pri-blagopriyatni-meteorologichni-usloviya.html", "text": "Започва рехабилитация на осем улици в града при благоприятни метеорологични условия в следващите дни. Това съобщи кметът на Добрич Йордан Йорданов, предаде кореспондент на  Радио „Фокус” – Варна . Според кмета Йорданов рехабилитацията ще обхване част от бул. „Добруджа“, улиците „Никола Петков“, „Кирил и Методий“, „Максим Горки“, „Георги Кирков“, „Теменуга“ и „Детелина“. Общата площ на рехабилитираната настилка ще е над 150 000 кв. метра. По думите му най-късно лятото на тази година се очаква да приключат тези дейности. Ще бъде изградено 7 500 метра ново улично осветление. От Общината уточняват, че там, където има ново улично осветление, захранвано с въздушни кабели, те ще бъдат положени под земята. „Това е от гледна точка на естетика на околната среда\", отбеляза кметът Йорданов.  \r\n„11 000 кв. метра е общата площ на междублоковите пространства, които ще бъдат благоустроени. За бул. „Добруджа“ и ул. „Никола Петкова“ в началото ще се копае за окабеляване и вероятно ще се започне с поставяне на бордюри и строителство на тротоари, което би отнело между месец – месец и половина\", посочи кметът. Йордан Йорданов подчерта, че тези дейности няма да бъдат единствените за изпълнение за 2019 година. По думите му предстои да бъдат осъществени още подобни дейности, извън посочения размер площ. „Предстои ни динамична година от гледна точка не на политическите процеси, а на работните. Оставаме на политиците да се боричкат, ние трябва да работим“, заяви Йордан Йорданов.  \r\nЖулиета НИКОЛОВА", "date": "2019.01.22", "title": "Йордан Йорданов, кмет на Добрич: Започва рехабилитация на осем улици в града при благоприятни метеорологични условия"}
{"url": "http://www.focus-news.net/news/2019/01/22/2614898/veliko-tarnovo-bchk-zapochna-razdavaneto-na-hranitelnite-paketi-za-krayno-nuzhdaeshti-se-litsa-ot-obshtina-strazhitsa.html", "text": "БЧК започна раздаването на хранителните пакети за крайно нуждаещи се лица от община Стражица. Пунктът в града се намира на ул. „Казаларска царица“ 2 в сградата на ОП „Странични дейности“. Това съобщи за  Радио „Фокус“ – Велико Търново  Димитър Русев, директор на Регионалната структура на БЧК във Велико Търново. По думите му на 21 януари кампанията започна в общините Свищов, Елена и Златарица. Раздаването на хранителните пакети в цялата област трябва да приключи до 28 февруари.  \r\nВ град Велико Търново кампанията започна още на 12 декември. Пунктът се намира на ул. „Марно поле“ 14. Работното време е от 9.00 до 14.00 часа. Право на помощта в града имат 169 човека, а в селата на територията на община Велико Търново – 735. Те ще получат общо 24 кг храни. Ще бъдат раздадени 16 продукта – спагети, говеждо в собствен сос, леща, захар, гювеч, зрял фасул, лютеница, грах, стерилизирани домати, говеждо, кюфтета в бял сос, херинга, пиле фрикасе, конфитюр, ориз и олио. Раздаването на помощта във великотърновските села ще започне на 28 януари. \r\nНадежда КРЪСТЕВА", "date": "2019.01.22", "title": "Велико Търново: БЧК започна раздаването на хранителните пакети за крайно нуждаещи се лица от община Стражица"}
{"url": "http://www.focus-news.net/news/2019/01/22/2614901/varna-apelativniyat-sad-potvardi-vremennoto-zadarzhane-na-izraelski-grazhdanin-izdirvan-ot-gvatemala-za-podkup-i-uchastie-v-organizirana-prestapna-grupa.html", "text": "Състав на Варненския апелативен съд потвърди временното задържане под стража за срок от 40 дни по отношение на израелския гражданин Азаря Л. и остави без уважение жалбата на защитата му срещу процесуалната мярка за принуда. Това съобщиха от пресцентъра на  Апелативен съд - Варна . \r\nВ края на миналата седмица Окръжен съд – Варна е определил привременна мярка за неотклонение, след като се е съобразил с искането, направено от компетентен орган на Република Гватемала. Официалното искане до българските власти е за задържане на Азаря Л. Посочени са документи -  заповед за задържане, издадена на 13 август 2016 г. от Първоинстанционен наказателен съд - град Гватемала, Република Гватемала, от които е видно, че мъжът се издирва за извършени умишлени престъпления - участие в организирана престъпна група, даване на подкуп на длъжностни лица, които имат отговорно положение и пране на пари. Деянията били извършени от месец май 2012 година до ноември 2014 г. и са наказуеми както по НК на Република Гватемала, така и по нашия НК. Предвиденото наказание за тях в Гватемала е лишаване от свобода е за срок до 42 години. \r\nЗа да потвърди временното задържане под стража за срок от 40 дни Апелативният съд във Варна се съобрази с процедурата, предвидена в ЗЕЕЗА и с производството, което се води срещу трансграничната организирана престъпност. Втората съдебна инстанция сподели наличието на формалните предпоставки за временно задържане на Азаря Л., което се прави, за да се гарантира присъствието му пред съда при гледане на искането за екстрадиция. Втората съдебна инстанция не подложи на анализ и обсъждане данните по същество, изпратени от Гватемала. Те ще бъдат коментирани при гледане на искането на молещата държава за екстрадирането на лицето. Молбата за екстрадиция трябва да пристигне в България през следващите 40 дни. Ако това не стане, то израелският гражданин трябва да бъде освободен незабовно. \r\nСъдът прие редица документи от адвокатите на израелския гражданин, които удостоверяват здравословния му статус. Касае се за 72 годишен мъж с редица хронични заболявания, с постоянен прием на лекарства. Той е напуснал Тел Авив преди няколко дни с редовен полет, без да има уведомление от израелските власти за процедура по реда на Интерпол. Защитата на Азаря Л. заяви и пред този съд, че в родината му тече разследване за същите деяния, направени са били искания за екстрадиция, но съдът в Израел ги е отказал. Адвокатите на чужденеца намират, че Гватемала се опитва да заобиколи нормите на международното право чрез предявяване на червена бюлетина в масивите на Интерпол, въпреки че са уведомени за паралелното разследване в Израел. Семейството на Азаря вече е пристигнало в България и е наело жилище във Варна, където той би могъл да търпи по-лека мярка за неотклонение, докато изчаква делото по същество за предаването му на Гватемала. \r\nСлед като съобрази всичко представено днес в съдебната зала, Варненският апелативен съд, намери, че законовите изисквания за определяне на временна мярка “Задържане под стража” за срок от 40 дни по отношение на Азаря Л. са налични. Задържането на чужденеца има за цел да обезпечи участието му в производството по екстрадиция. Безспорен факт за съда са медицинските документи, които удостоверяват влошеното здраве на възрастния чужденец. Съдът обаче посочи, че единствено СМЕ може да установи дали здравето му позволява той да пребивава в български затвор, където е настанен. Съдът препоръча на защитата на Азаря да поиска незабавно такава експертна оценка, която да изготви обосновано заключение. \r\nВ настоящия момент и според този съд единствената мярка за процесуална принуда, която гарантира явяването на Азаря Л. пред съда при гледане на искането за екстрадиция е временното задържане под стража за срок от 40 дни. \r\nОпределението на Варненския апелативен съд е окончателно.", "date": "2019.01.22", "title": "Варна: Апелативният съд потвърди временното задържане на израелски гражданин, издирван от Гватемала за подкуп и участие в организирана престъпна група"}
{"url": "http://www.focus-news.net/news/2019/01/22/2614904/burgas-otkrita-e-daritelska-bankova-smetka-za-32-godishen-mazh-koyto-strada-ot-tezhko-hronichno-zabolyavane-na-cherniya-drob.html", "text": "Открита е дарителска банкова сметка за 32-годишен мъж, който страда от тежко хронично заболяване на черния дроб. Това съобщиха от пресцентъра на  Общината .  \r\nИван Русинов е на 32 г. от Бургас и страда от тежко хронично заболяване на черния дроб. За да бъде включен в програмата за лечение с интерферон, чието финансиране се осигурява от НЗОК, Иван се нуждае от 3000 лв., за да си плати здравните осигуровки, в размер на 540 лв., тъй като в последните няколко години, бившите му работодатели не са го осигурявали. Останалите средства са необходими за пътните разходи до УМБАЛ „Св. Иван Рилски“ в София и за пълните изследвания, които са задължителни, за да може да бъде включен в програмата и да започне лечение. Поради тежкото си заболяване в момента Иван не работи и приема лекарства, които са само за поддържане на състоянието му. Дарение може да направи всеки, който пожелае да помогне на Иван да оздравее, като дари средства към откритата банкова сметка: \r\nТитуляр: Иван Керов Русинов \r\nБанка: УниКредит Булбанк \r\nIBAN: BG86 UNCR 7000 1523 1420 89 \r\nBIC: UNCRBGSF", "date": "2019.01.22", "title": "Бургас: Открита е дарителска банкова сметка за 32-годишен мъж, който страда от тежко хронично заболяване на черния дроб"}
{"url": "http://www.focus-news.net/news/2019/01/22/2614905/st-komisar-nikolay-dimov-odmvr-smolyan-46-godishen-politsay-ot-smolyan-e-pochinal-v-avtomobila-si-udaril-e-dve-parkirani-koli.html", "text": "46-годишен полицай от Смолян е починал в автомобила си, ударил е две паркирани коли. Това съобщи за  Радио „Фокус“ – Смолян  ст. комисар Николай Димов, директор на ОДМВР – Смолян. „Васил Стоев е служител в Районното управление – Смолян, има малко дете и беше със сериозни сърдечни проблеми. Тази сутрин Стоев е бил на работа, но е помолил да отиде до болницата. Колегите му са предложили да го закарат, но той е решил да отиде с личната си кола. Тепърва ще изясняваме дали е бил на преглед. Тръгвайки от болницата, той умира докато шофира автомобила си. На около 20 места от тръгването от паркинга на Спешна помощ, по стръмната улица, колата тръгва на заден ход безконтролно и блъска на паркинга две коли“, каза още ст. комисар Димов. Той уточни, че се извършва оглед на мястото, образувано е следствено дело, тъй като става въпрос за служител на МВР. „Следователят, в хода на разследването под надзора на прокуратурата, ще изяснят причините за смъртта и какво точно се е случило\", каза още директорът на ОДМВР – Смолян. \r\nНели ГЕРГЬОВСКА", "date": "2019.01.22", "title": "Ст. комисар Николай Димов, ОДМВР - Смолян: 46-годишен полицай от Смолян е починал в автомобила си, ударил е две паркирани коли"}
{"url": "http://www.focus-news.net/news/2019/01/22/2614903/shumen-remontirani-sa-okolo-2000-kv-m-pokrivna-plosht-v-zala-pliska.html", "text": "Ремонтирани са около 2000 кв. м покривна площ в зала Плиска в Шумен, предаде репортер на  Радио „Фокус“ - Шумен . Кметът Любомир Христов представи на място в комплекса извършените дейности на покривните конструкции на две от залите. „Сменен е целият покрив на първи корпус, подсилени са металните столици, а дървените са подменени. Отвън е направена цялостна обшивка на гредите. Има изградена водопроводна мрежа на част от обекта, водосточните тръби са подменени, направен е и нов гръмоотвод. Общата ремонтирана площ е около 2000 кв.м.- този и съседният покрив. Това са неща, свършени през старата година“, каза Любомир Христов. Ремонтът на покрива на първи корпус е на стойността е около 300 000 лв., а този на залата за гимнастика и фехтовка – около  210 000 лв. Кметът припомни, че по-рано е била изградена нова вентилация, а през 2017 година е подменено и осветлението.  \r\nВ момента се извършва ремонт на топлата връзка между двете зали. В залата за гимнастика и фехтовка е поставен нов килим, предвижда се и боядисване на стените. Любомир Христов посочи, че за 2019 година е направена заявка за цялостен ремонт на първи корпус - подмяна на дограма и на настилка, подзиждане на част от прозорците, саниране, подмяна на тротоарите. „В Общинския съвет сме внесли докладна с искане общината да кандидатства за средства от Министерството на младежта и спорта в размер на около 800 000 лв. Целта ни е да започнем с голямата зала и в последствие и с останалите в комплекс Плиска“, каза кметът. Предстои да бъде направен ремонт и на залата по борба. „Ще се опитаме с остатъчни средства, като приемем бюджета, след шестия месец ако има възможност да заделим средства и да направим ремонт на покрива на залата. Много е важно да затворим залите, за да не се рушат надолу“, каза Любомир Христов. Той посочи, че от създаването на спортен комплекс „Плиска“ не е правен такъв цялостен ремонт. „Извършвани са само кърпежи, но нищо повече на стойност от 10 000 лв. не е правено“, коментира Любомир Христов. Той обясни, че е подменена и тръбата на довеждащия водопровод до залата, заради многото пробойни и големи загуба на вода. \r\nИвелина ИВАНОВА", "date": "2019.01.22", "title": "Шумен: Ремонтирани са около 2000 кв. м покривна площ в зала „Плиска“"}
{"url": "http://www.focus-news.net/news/2019/01/22/2614907/stara-zagora-na-seminar-v-grada-byaha-obsadeni-vazmozhnostite-za-povishavane-na-patnata-bezopasnost-v-gradovete-i-merkite-za-neynoto-povishavane.html", "text": "На семинар в общинската зала „П. Р. Славейков“ в Стара Загора днес бяха обсъдени възможности за повишаване на пътната безопасност в градовете и мерките за нейното повишаване, които предлагат институциите. Това съобщиха от пресцентъра на  Община Стара Загора . Богдан Милчев от Института за пътна безопасност подчерта, че инициативата за серия събития под надслов „Сътрудничество чрез приятелство“ в различните общини е с цел да бъде подобрена комуникацията между граждани и институции. „Така ще има дискусия по наболелите теми, свързани с поведението на пътя, ще бъдат взаимствани и добрите практики“, добави той. Над 20 общини са част от идеята. „В Стара Загора получихме пълната подкрепа на кмета Живко Тодоров и екипа му, за което благодарим. Така може да споделим знанията на нашите експерти със старозагорци, представители на неправителствени  организации, институции, училища“, допълни Милчев.  \r\nПо време на семинара бяха представени стратегически  документи на общините, планове за устойчива градска мобилност, безопасно градско планиране и други.  \r\n„През последните няколко години вложихме сериозни усилия по отношение на транспорта в Стара Загора. Успяхме да създадем общинско дружество, с което да кандидатстваме по програма и да обновим автобусите ни. Към този момент имаме изцяло подменен парк, отговарящ на изискванията. Планът с еднопосочните улици, който работи в нашия град, също е стъпка към безопасността“, каза по време на срещата ресорният зам.-кмет на Стара Загора Йордан Николов. Той подчерта, че чрез включването на различни мерки за подобряване на транспорта в градовете, е нужно да се подходи и с внимание към екологията. От думите му стана ясно, че при наличие на добра алтернатива на лични автомобили – като модерни автобуси, велоалеи, както и зони за платено паркиране в центъра, се оказва влияние и на качеството на въздуха, което също е изключително важно.  \r\nДимитър Димитров от сектор „Пътна полиция“ посочи, че добрата координация и комуникация с общината е основна при решаването на проблемите в градската среда. „Обсъждаме, ако има нужда и поправяме проекти, като единствената ни обща цел е да повишим пътната безопасност. В момента затруднения и задръствания има заради реконстукцията  на съоръжението над бул. „Славянски“, но това е временно неудобство“. Той припомни мерките, които бяха изпълнени за облекчение на шофьорите, като изграждане на временното кръгово кръстовище на ул. „Калояновско  шосе“ и ул. „Анастасия Тошева“.  \r\nЗа уязвима група на пътя бе определена тази на 18-годишните, които са получи своето свидетелство за управление на МПС съвсем скоро. По време на събитието бяха дадени примери от европейски държави, в които стриктно  се спазват не само ограниченията в скоростта в населените места и извън тях, но и пътната маркировка и местата за пресичане на пешеходци.    \r\nВ сряда в общинската спортна зала „Иван Вазов“ ще стартира олимпиада по пътна безопасност за ученици от 3 и 7 клас. От 10.30 часа децата ще решават хартиени тематични листовки, а по-големите деца ще покажат знания за правилното поведение на пътя онлайн. Очаква се около 400 ученици да се включат в занятието. Най-добрите ще продължат във втория кръг през месец март. Подобно обучително  събитие ще се проведе и в други големи градове, като идеята на организаторите от Института по пътна безопасност, е инициативата да се превърне в национална.  \r\nОбщата кауза за повече безопасност на пътя обедини Община Стара Загора, Института за пътна безопасност, Регионално управление на образованието и Aй енд  Джи  Брокерс.", "date": "2019.01.22", "title": "Стара Загора: На семинар в града бяха обсъдени възможностите за повишаване на пътната безопасност в градовете и мерките за нейното повишаване"}
{"url": "http://www.focus-news.net/news/2019/01/22/2614899/georgi-ilchev-abv-predlozhenite-promenite-v-izborniya-kodeks-nyama-da-reshat-nito-edin-vazhen-problem-v-izborniya-protses.html", "text": "Общото в промените в Изборния кодекс е, че по същество с тях не се решава нито един важен за изборния процес и за неговата обективност въпрос. Това каза Георги Илчев от АБВ по време на пресконференция на партията, предаде репортер на  Агенция „Фокус“  „На първо място ще започна с прокламираната идея да се въведе видеонаблюдението както през целия изборен ден, така и в момента на броенето. Това не решава въпроса за неговата обективност, за минимизиране на възможността от манипулации. Дори бих подсказал, че вероятно се създава инструмент в помощ на политическите брокери“, каза той, като изтъкна, че има решения, които са далеч по-обективни. Според него създаването на областни преброителни центрове ще доведат до по-висока ефективност на процеса. „Много по-лесно е в края на изборния процес материалите бъдат запечатани и изведени на специално място, където да бъдат преброени“, посочи той. Относно предложението да бъде изменена забраната за публикуване на социологически данни в деня за размисъл и в деня на изборите, той коментира: „Това означава пряко демотивиране на избирателя, а неговият вот увлечен и компрометиран\". От гледна точка на предложението за въвеждане на изцяло машинно гласуване АБВ отчита, че това е положителен ход и може да реши въпроса за правилното отчитане на изборния резултат. Според Георги Илчев в нито едно от предложенията за изменения в Изборния кодекс няма решение за изваждане на наречените „мъртви души“  от регистъра.  \r\nДаяна ДЮЛГЕРОВА", "date": "2019.01.22", "title": "Георги Илчев, АБВ: Предложените промените в Изборния кодекс няма да решат нито един важен проблем в изборния процес"}
{"url": "http://www.focus-news.net/news/2019/01/22/2614902/rumen-petkov-abv-nastoyavame-vsichki-naseleni-mesta-s-nad-150-zhiteli-da-izbirat-svoy-kmet-segashnoto-iziskvane-vadi-blizo-3-000-sela-ot-registara.html", "text": "Настояваме всички населени места с над 150 жители да избират свой кмет, сегашното изискване вади близо 3 000 села от регистъра. Това каза председателят на АБВ Румен Петков по време на пресконференция на партията, предаде репортер на  Агенция \"Фокус\" . \"Ние ще настояваме да избират свой кмет всички населени места с жители над 150 души. Сегашното изискване е за 350, което ще направи невъзможно гласуването в близо 3 000 села. 70 % от общините не са направили това гласуване, за да е ясно, кое е кметство и кое не. Това, че българските общини не са изпълнили законовото изискване, като цяло поставя под съмнение изборния резултат“, обясни той. Според него отпадането на забраната за публикуване на социологически резултати в деня за размисъл и в изборния ден е опит за втори път за една седмица да се прескочи закона.", "date": "2019.01.22", "title": "Румен Петков, АБВ: Настояваме всички населени места с над 150 жители да избират свой кмет, сегашното изискване вади близо 3 000 села от регистъра"}
{"url": "http://www.focus-news.net/news/2019/01/22/2614909/dots-georgi-kyuchukov-avb-poluchihme-uverenie-ot-rumaniya-che-e-zainteresovana-ot-prevrashtaneto-na-reka-dunav-v-osnoven-turisticheski-i-targovski-pat.html", "text": "Получихме уверение от Румъния, че е заинтересована от превръщането на река Дунав в основен туристически и търговски път. Това каза на доц. Георги Кючуков – член на ИБ на АБВ по време на пресконференция на партията, предаде репортер на  Агенция „Фокус“ . Той обясни, че във вчерашния ден политическа партия АБВ е провела среща с посланика на Румъния в България във връзка с европредседателството, което държавата е поела. Според него Румъния е изправена пред три големи предизвикателства. „Първото е Брекзит, единодушно беше становището, че така наречения план Б, който е козметично променен, няма да бъде приет от парламента във Великобритания. Обсъждаха се трите други варианта - твърд Брекзит на 29 март, отказване от член 50, отлагане на решението от 29 март за срок от 6 месеца до 2 години“, посочи той. Вторият важен въпрос пред Румъния е изборът за Европейския парламент. И двете страни изказахме опасения за възхода на национализма на част от страните в ЕС“, обясни Кючуков. „По време на председателство Румъния трябва да вземе експертно решение за финансовата рамка за следващите 7 година. Тя не трябва да бъде обвързана с политическите критерии“, подчерта доц. Кючуков. „Срещнахме пълна подкрепа за активизиране на Дунавската стратегия, за превръщането на река Дунав като един основен търговски и туристически път. Получихме уверение, че румънската страна е заинтересувана“, изтъкна той. \r\nДаяна ДЮЛГЕРОВА", "date": "2019.01.22", "title": "Доц. Георги Кючуков, АВБ: Получихме уверение от Румъния, че е заинтересована от превръщането на река Дунав в основен туристически и търговски път"}
{"url": "http://www.focus-news.net/news/2019/01/22/2614913/gencho-genchev-kmet-na-svishtov-s-otkrivaneto-na-tsentar-za-vazrastni-hora-v-grada-zatvaryame-palniya-paket-ot-sotsialni-uslugi-na-teritoriyata-na-obshtinata.html", "text": "С откриването на Център за възрастни хора в Свищов ще бъде представен пълният пакет от социални услуги на територията на общината. Това съобщи в ефира на  Радио „Фокус“ – Велико Търново  кметът на Свищов Генчо Генчев. Той уточни, че веднага след като приключат строителните дейности, ще бъде реализиран и нов проект, с който ще се разкрият 30 нови работни места. Те ще са заети от служителите в социалната услуга – санитари, медицински сестри, социални работници, рехабилитатори. Финансирането ще е от Оперативната програма „Развитие на човешките ресурси“. „Това е поредният подобен обект на територията на община Свищов, с който затваряме пълния пакет от социални услуги. При нас те са с изключително високо качество“, допълни кметът. Като подкрепа на думите си той посочи международните и национални награди, които социалните дейности в Свищов получават. \r\nЛуиза ТРАНЧЕВА", "date": "2019.01.22", "title": "Генчо Генчев, кмет на Свищов: С откриването на Център за възрастни хора в града затваряме пълния пакет от социални услуги на територията на общината"}
{"url": "http://www.focus-news.net/news/2019/01/22/2614908/deutsche-welle-germaniya-i-frantsiya-podpisaha-aahenskiya-dogovor-za-dvustranno-satrudnichestvo.html", "text": "Президентът на Франция Еманюел Макрон и канцлерът на Германия Ангела Мекрел във вторник подписаха нов договор за двустранно сътрудничество, който цели да задълбочи френско-германското приятелство, да издигне връзките на „ново равнище“ и да подобри живота на гражданите на двете страни, съобщава  Deutsche Welle . \r\nДоговорът символично бе подписан в германския град Аахен, който е бил столица на Империята на Карл Велики. Освен това двете страни отбелязват 56-ата годишнина от Елисейския договор за помирение и сътрудничество, подписан от Конрад Аденауер и Шарл дьо Гол. \r\nКакто отбелязва медията, идеята не е нова. Париж редовно е предлагал подновяването на договора през десетилетията, откакто е бил подписан за първи път, въпреки факта, че през годините са добавени изменения. \r\nДоговорът от Аахен ще бъде „основата за сътрудничество между нашите страни“, каза Меркел преди подписването на новия пакт за приятелство. \r\n„Седемдесет и четири години, един човешки живот, след края на Втората световна война, онова, което изглежда очевидно, се поставя под въпрос отново“, заяви още тя. „Ето защо, на първо място, трябва да има нов ангажимент към нашата отговорност в рамките на Европейския съюз, отговорност на Германия и Франция“. \r\nФренският президент отговори на „разпространяващите се лъжи“ за договора и подчерта важността на френско-германското помирение. \r\n„Онези, които забравят стойността на френско-германското помирение, се превръщат в съучастници на престъпленията от миналото. Тези, които ... разпространяват лъжи, нараняват същите хора, които претендират, че защитават, като искат да повторят историята ни“, каза френският президент. \r\nПървоначалният договор датира от началото на 60-те години, само 18 години след Втората световна война. На 22 януари 1963 г. френският президент Шарл дьо Гол и германският канцлер Конрад Аденауер подписаха историческия Елисейски договор, който запечата помирението между двата бивши архиврагове. \r\nС подписите си правителствата се договориха за задължителни консултации, тясно политическо сътрудничество и широкообхватен младежки обмен. Оттогава повече от 8,4 милиона млади германски и френски граждани са участвали в програми за обмен в двете страни. \r\nСъщността на Елисейския договор, който само описва процеса на сътрудничество, няма нужда да бъде променяна - но това ново удължаване има за цел да изпрати политическо послание, а именно, че Берлин и Париж искат да се справят с следващия етап на френско-германското сътрудничество и да подготви почвата за реформата на ЕС. В същото време, засиленото партньорство се разглежда като предизвикателство към нарастващия популизъм и национализъм в Европа. \r\nВ новата съвместна декларация от 16 страници, Меркел и Макрон обхващат инициативи в различни области на политиката. Обновеният пакт включва планове за разширяване на програмите за обмен за гражданите на двете страни и за засилване на сътрудничеството в областта на европейската, външната политика и политиката на сигурност. Той също така обещава по-силна икономическа интеграция, която включва координирани политики в областта на околната среда и климата. Политиките за бежанците обаче не са разгледани конкретно. \r\nГерманският Бундестаг и Френското национално събрание също приеха резолюции, изискващи по-тясно сътрудничество между двете страни. Това включва конкретни примери, които сега трябва да бъдат приложени, вариращи от съвместни центрове за професионално обучение до френско-германски център за изкуствен интелект. Освен това, френско-германското парламентарно споразумение ще засили обмена между двата парламента. Плановете включват и еднакво прилагане на директивите на ЕС в двете страни. Фокус върху икономиката \r\nГермания вече е най-важният икономически партньор на Франция, но сега двете страни възнамеряват да се сближат още повече и да създадат френско-германска икономическа зона, като намалят бюрократичните пречки. \r\n„Заедно сме по-добри, отколкото всеки от нас поотделно – не само заради съвместния вътрешен пазар, но също така и заради общите правила в търговското право, несъстоятелността и корпоративното прави, и с идентични критерии за корпоративното данъчно облагане“, заяви пред DW Андреас Юг, ръководител на Френско-германската парламентарна група в Бундестага. \r\nПредложението за хармонизация не е ново - през 2011 г. тогавашният президент Никола Саркози и Меркел се споразумяха за единни корпоративни данъци, но изпълнението бе забавено дълго време поради многото технически проблеми. Сигурност и въоръжение \r\nОбновеният Елисейски договор се фокусира също върху френско-германското сътрудничество в областта на отбраната и борбата срещу тероризма - и тук страните вече са извървели дълъг път. През 1989 г. е създадена съвместна военна част, френско-германската бригада. Тя обаче загуби част от значимостта си през последните години и не играе съществена роля в ежедневните военни операции на страните. \r\nПреминаването от идеи към конкретни отбранителни проекти винаги е било трудно поради различаващите се философии на нациите: французите са по-склонни да изберат интервенция, докато германците са много по-малко склонни да се включат във военната фаза. Това обаче трябва да се подобри, тъй като Германия и Франция си обещаха помощ - включително военна помощ – „в случай на въоръжено нападение“ срещу една от двете страни. Обезпечаване на дигитално бъдеще \r\nБлагоденствието в XXI век е тясно свързано с дигиталната революция и страните партньори също искат да инициират „дигитален съюз“. Американските гиганти, включително Apple, Google и Amazon, доминират на този пазар, но законодателите призоваха Германия и Франция да се опитат да създадат френско-германски център за изкуствен интелект, който да подкрепя европейските компании пряко или косвено с парите на данъкоплатците. \r\nВъпреки това в миналото е имало ход в тази посока. Преди малко повече от десет години, когато Google завладява света, канцлерът Герхард Шрьодер и президентът Жак Ширак започнаха плановете за френско-германска търсачка, проектът Quaero. Но Германия ще напусне проекта по-малко от година по-късно. \r\nПревод и редакция:", "date": "2019.01.22", "title": "Deutsche Welle: Германия и Франция подписаха Аахенския договор за двустранно сътрудничество"}
{"url": "http://www.focus-news.net/news/2019/01/22/2614910/gabrovo-registrirano-e-uvelichenie-na-ostrite-respiratorni-zabolyavaniya-v-oblastta-nyama-opasnost-ot-epidemiya.html", "text": "Въпреки лекото повишение на остри респираторни заболявания в Габровска област, няма опасност от епидемия. За предходната седмица от 13 до 20 януари средната заболеваемост от ОРЗ е била 146.95 на 10 000 души, а за периода 7 - 13 януари - 128.11 на 10 000 човека. Това съобщиха за  Радио „Фокус“ – Велико Търново  от Регионалната здравна инспекция в Габрово. Цифрите остават много под епидемиологичните стойности. За миналата седмица има регистрирани още девет случая на ентероколити, три в Габрово и шест в Севлиево. Отчетени са още четирима пациенти с варицела – трима в Габровска община и един в Дряново. Има и петима заболели от скарлатина. \r\nЛуиза ТРАНЧЕВА", "date": "2019.01.22", "title": "Габрово: Регистрирано е увеличение на острите респираторни заболявания в областта, няма опасност от епидемия"}
{"url": "http://www.focus-news.net/news/2019/01/22/2614912/rumen-petkov-avb-nastoyavame-prez-fevruari-ministerstvoto-na-energetikata-da-startira-protsedura-po-privlichane-na-investitor-za-izgrazhdane-na-aets-belene.html", "text": "Ние настояваме през месец февруари Министерството на енергетиката да стартира процедурата по привличане на стратегически инвеститор за изграждане на проекта „Белене“. Това каза председателят на АБВ по време на пресконференция на партията, предаде репортер на  Агенция „Фокус“ . Според него затварянето на трети и четвърти блок в атомната централа в Козлодуй е с изключително негативно влияние върху ценообразуването. „Нашите граждани трябва да знаят, че такъв тип блокове в Унгария и Финландия продължават своята работа и са с добро влияние за ценообразуването на ел. енергията, това влияе върху бита и икономиката на тези страни. „Ние сме единствената държава, която е изправена пред абсурда да получаваме най-евтиния газ, а нашите потребители да го купуват при най-високата цена. Той се оскъпява от съвършено неразумната политика на „Булгартрансгаз“, подчерта той. Относно „Турски поток“, Румен Петков обясни, че страната ни е застанала пред сериозен проблем по отношение на сроковете по процедурата. „Считаме за невъзможно първата наличност на капацитет по „Турски поток“ да е създаден през 1 януари 2020 г. Това са повече от 400 км, които трябва да построим за една година. Ние сме строили по една и две години газопроводни отсечки в порядъка на 15-20 км“, обясни Петков, като изтъкна, че този въпрос трябва да се преразгледа, защото иначе България може да бъде санкционирана. Според него има реална възможност Гърция и Турция да се предоговорят за доставката на газ, което ще се отрази на България по отношение на преносния обем, който ще преминава през страната ни. \r\nДаяна ДЮЛГЕРОВА", "date": "2019.01.22", "title": "Румен Петков, АВБ: Настояваме през февруари Министерството на енергетиката да стартира процедура по привличане на инвеститор за изграждане на АЕЦ „Белене“"}
{"url": "http://www.focus-news.net/news/2019/01/22/2614911/v-babh-shte-se-provede-preskonferentsiya-po-povod-aktualnata-obstanovka-v-stranata-po-otnoshenie-na-chumata-po-drebnite-prezhivni-zhivotni-i-afrikanskata-chuma-po-svinete.html", "text": "На 23 януари 2019 г. в 11.00 часа в сградата на Централно управление на Българската агенция по безопасност на храните (БАБХ) – София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете (АЧС). Това съобщиха от пресцентъра на  БАБХ . \r\nЩе бъдат изнесени данни от проведената в България международна одитна мисия, свързана със заболяването АЧС с експерти от Европейската комисия (ЕК), Световната организация по здравеопазване на животните (OIE) и Световната организация по прехрана и земеделие на ООН (FAO).  През януари 2019 г. се състоя и трипартитна среща между ветеринарните служби на България, Турция и Гърция, организирана от Европейската комисия за контрол на шап (EU FMD) във връзка със състоянието и превенцията на трансграничните екзотични болести по животните в региона. \r\nНа пресконференцията ръководството и експерти на БАБХ ще представят текуща информация за ревизираните мерки, променения контрол и продължаващия надзор на заболяването чума по дребните преживни животни, както и предприетите действия и планираните бъдещи мерки за превенция. Акценти в дневния ред ще са още – какво налага изпълнението на Програмите за контрол на трансграничните екзотични заболявания по животните и шап в региона на Тракия, завишената честота на клиничните прегледи и лабораторните изследвания за доказване липса на инфекция с вируса от официални ветеринарни лекари в областите Бургас, Ямбол и Хасково и оценката на международните институции и ветеринарни експерти след проведената миналата седмица трипартитна среща. \r\nУчастниците в пресконференцията ще представят и как се развива заболяването африканска чума по свинете в България, как се изпълняват мерките в и около регионите с констатирани случаи на болестта в областите Силистра, Добрич и Варна, защо се създават предпазни зони и зони на наблюдение, както и какви са процедурите за лабораторно изследване за наличие на заболяването и какви указания дава БАБХ на ловците и стопаните с цел намаляване на риска от разпространение на вируса на болестта. \r\nБАБХ ще представи и резултатите от проведената миналата седмица първа за годината одитна мисия, свързана със заболяването АЧС, организирана по линия на Глобална рамка за прогресивен контрол на трансграничните заболявания (GF-TADs). Мисията бе проведена от експерти на Европейската комисия, Световната организация по прехрана и земеделие на ООН и Световната организация по здравеопазване на животните с цел преглед на ситуацията, предприетите контролни мерки в страните, засегнати или застрашени от заболяването като част от развитието на бъдеща и ефективна глобална стратегия за овладяване на болестта.", "date": "2019.01.22", "title": "В БАБХ ще се проведе пресконференция по повод актуалната обстановка в страната по отношение на чумата по дребните преживни животни и африканската чума по свинете"}
{"url": "http://www.focus-news.net/news/2019/01/22/2614915/b92-sarbiya-balgarskiyat-patriarh-otbelyaza-che-sled-razreshavaneto-na-spora-za-imeto-idva-vaprosat-za-statuta-na-mpts-oa.html", "text": "Въпросът за автокефалията на Македонската православна църква – Охридска архиепископия ще бъде на дневен ред, след като бъде разрешен спора за името на Македония, цитира думите на патриарх Неофит  белградското радио „Б92“ . \r\nМедията не пропуска да припомни, че в края на 2017 година Българската православна църква прие да представлява МПЦ-ОП пред другите църкви и да предприеме всичко, което е необходимо, за да бъде определен каноничният й статут, ако Македонската църква я признае за „църква майка“. \r\n„Б92“ посочва също, че в началото на 2018 година, БПЦ формира комисия за църковните работи в Македония, но не изпраща делегация на празненствата по случай 100-годишнината на Охридската архиепископия. \r\nПревод и редакция:", "date": "2019.01.22", "title": "„Б92“ (Сърбия): Българският патриарх отбеляза, че след разрешаването на спора за името, идва въпросът за статута на МПЦ-ОА"}
{"url": "http://www.focus-news.net/news/2019/01/22/2614906/zam-ministar-desislava-ahladova-balgariya-kato-darzhava-nyama-ikonomicheski-prinos-ot-davane-na-grazhdanstvo-sreshtu-investitsiya.html", "text": "България като държава няма икономически принос от даване на гражданство срещу инвестиция. Това каза зам.-министърът по правосъдието Десислава Ахладова на брифинг във връзка с предлаганите от ведомството мерки за затягане на контрола по придобиване на българско гражданство, предаде репортер на  Агенция „Фокус“ .  \r\nЗа периода от 2013 г. до 2019 г. само четири лица са се възползвали от възможността за получаване на българско гражданство на основание инвестиции, по чл. 12а от Закона за българско гражданство, а тези по чл. 14а са 46, обясни тя. Анализ показва, че приетите през 2013 г. промени в Закона за българско гражданство, с които на лица, направили инвестиции в размер съответно на 1 или 2 млн. лв., могат да кандидатстват за българско гражданство при облекчена процедура и съкратени срокове, не са имали очаквания ефект - разкриване на нови работни места или принос за икономиката.Лицата, поискали българско гражданство въз основа на инвестиции, са от различни държави - Египет, Русия и др. Даването на гражданство по двете разпоредби става при инвестиции в размер съответно 1 млн. лв. или 2 млн. лв. Процедурата и сроковете са изключително опростени и съкратени - не се изискват други предпоставки, както при останалите лица, които кандидатстват за гражданство, отбеляза още зам.-министърът. \r\n„Проблемът е, че не се създават работни места и България като държава няма икономически принос от даване на гражданство срещу инвестиция. На второ място няма контрол върху поддържането на инвестицията. Много често става така, че една инвестиция съществува, докато дадено лице получи гражданство, след което тя не се поддържа. Два бяха вариантите и подходите, въз основа на промяна на гражданството. Първият - да се отменят изцяло двете разпоредби, а вторият - да се създаде орган, който да следи за поддържането на тези инвестиции. Тъй като броят на тези инвестиции е изключително малък, вероятно това не представлява интерес“, коментира зам.-министър Ахладова. \r\nЗам.-министърът коментира и появилата се информация, че ЕК ще предупреди Малта, Кипър и България за схеми, които позволяват на богати чужденци да си купуват гражданство или позволения за пребиваване и могат да повишат рисковете от пране на пари, корупция и укриване на данъци. „Анализът, който предполагам е направила ЕК, показва, че в някои държави се извършват злоупотреби. България е посочена като страна, в която има такава процедура, не е посочена като държава, която е рискова за такива злоупотреби. Казва се, предполагам, че това са трите държави, в които съществува такава процедура, като съответно ЕК ще следи тази процедура в тези държави, след което ще даде препоръки и ще каже дали има такива проблеми“, коментира тя.", "date": "2019.01.22", "title": "Зам.-министър Десислава Ахладова: България като държава няма икономически принос от даване на гражданство срещу инвестиция"}
{"url": "http://www.focus-news.net/news/2019/01/22/2614918/shumen-79-godishna-zhena-e-izpratila-blagodarstveno-pismo-v-politseyskoto-upravlenie-v-novi-pazar-po-povod-zadarzhaneto-na-telefonen-izmamnik-koyto--vzel-nad-11-000-lv.html", "text": "79-годишна жена е изпратила благодарствено писмо в полицейското управление в Нови пазар по повод задържането на телефонен измамник, който ѝ взел над 11 000 лв. Това съобщиха от  ОДМВР - Шумен . Жената отправила благодарности към униформени служители, които задържаха помагач в телефонна измама, извършена на 5 януари. Въвлечена в схемата по добре познат и ползван сценарий, жената до последно не вярвала на цивилните служители, които я информирали, че е била заблудена по телефона и е дала на непознат сумата от 11 100 лева. Едва когато видяла и разговаряла с кварталния полицай се сетила за сценариите на телефонните измамници. Благодарение на съобразителността на полицейските служители Иван Хаджимарков и Николай Григоров помагачът бил задържан на място с парите. Сумата от 11 100 лева вече ѝ е върната. „Пиша и сълзите ми текат. Благодаря Ви момчета, че ви има! Благодаря за човечността и топлото отношение. Винаги съм вярвала и ще вярвам в нашата полиция. Бъдете здрави“, пише в писмото си г-жа  Петкова.", "date": "2019.01.22", "title": "Шумен: 79-годишна жена е изпратила благодарствено писмо в полицейското управление в Нови пазар по повод задържането на телефонен измамник, който ѝ взел над 11 000 лв."}
{"url": "http://www.focus-news.net/news/2019/01/22/2614919/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът се извършва без забавяния. \r\nЛора КАЛЧЕВА", "date": "2019.01.22", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2019/01/22/2614920/kyustendil-udalzhen-e-srokat-za-izgotvyaneto-na-obsht-ustroystven-plan-za-teritoriyata-na-obshtina-dupnitsa.html", "text": "Удължен е срокът за изготвянето на общ устройствен план за територията на община Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му крайният срок е месец декември 2020 година. Срокът е удължен, след подписано споразумение между кмета на Общината Методи Чимев и Министерство на регионалното развитие и благоустройството. Общата стойност за изготвянето на проекта е 204 000 лева, като 132 600 от тях са осигурени от министерството, а останалите 71 400 лева са от общинския бюджет. Общият устройствен пран е на ниво предварителен, а времето е напълно достатъчно. В момента върви съгласуване на съвместимостта на плана със зоните за обитаване на животни в Парк „Рила“ и „Натура 2000“. Когато бъде готов ще бъде представен пред обществеността официално. Следва приемането му от общинския експертен съвет по устройство на територията и тогава ще влезе за одобрение в Общински съвет – Дупница. \r\nВенцеслав ИЛЧЕВ", "date": "2019.01.22", "title": "Кюстендил: Удължен е срокът за изготвянето на общ устройствен план за територията на община Дупница"}
{"url": "http://www.focus-news.net/news/2019/01/22/2614914/shumen-rzi-nyama-da-preporacha-udalzhavane-na-gripnata-vakantsiya-v-oblastta.html", "text": "Регионалната здравна инспекция - Шумен няма да препоръча на Регионалното управление на образованието удължаване на грипната ваканция в областта. Това съобщиха от  РЗИ . При ежедневното наблюдение на заразната заболеваемост е налице тенденция на задържане на нивото на заболелите от грип и ОРЗ.  \r\nВ област Шумен е обявена грипна епидемия от 15 януари. Произтичащите от това профилактични и противоепидемични мерки продължават.", "date": "2019.01.22", "title": "Шумен: РЗИ няма да препоръча удължаване на грипната ваканция в областта"}
{"url": "http://www.focus-news.net/news/2019/01/22/2614921/angela-merkel-frensko-germanskiyat-dogovor-e-stapka-napred-kam-evropeyska-armiya.html", "text": "Германският канцлер Ангела Меркел заяви във вторник, че новият френсо-германски договор за приятелство е стъпка напред към създаването на бъдеща общоевропейска армия, предава  AFP . \r\nКанцлерът посочи, че пактът цели да изгради френско-германска „обща военна култура“ и „допринася за създаването на европейска армия“. \r\nВ своята реч Меркел подчерта още, че Франция и Германия искат по-тясна политическа, икономическа и военна интеграция и че те трябват да работят и върху „обща военна индустрия“. \r\nПревод и редакция:", "date": "2019.01.22", "title": "Ангела Меркел: Френско-германският договор е стъпка напред към „европейска армия“"}
{"url": "http://www.focus-news.net/news/2019/01/22/2614922/burgas-interaktivniyat-detski-hepaning-v-zala-mladost-se-otlaga-zaradi-visokite-niva-na-zabolevaemost-v-grada.html", "text": "Интерактивният детски хепънинг в зала „Младост“ се отлага заради високите нива на заболеваемост в града. Това съобщиха от пресцентъра на  Общината . Въпреки че грипната ваканция е до 23 януари и децата се връщат в класните стаи, провеждането на първото издание на интерактивния детски хепънинг, който беше планиран за тази събота в зала „Младост“, се отлага. Причината е, че все още нивата на грипната заболеваемост в града са относително високи. Поради това Община Бургас не иска да рискува здравето на децата при струпването им на едно място и затова ще отложи събитието. Интерактивният хепънинг все пак ще се състои, но на друга дата. Тя ще бъде оповестена в някой от следващите дни.", "date": "2019.01.22", "title": "Бургас: Интерактивният детски хепънинг в зала „Младост“ се отлага заради високите нива на заболеваемост в града"}
{"url": "http://www.focus-news.net/news/2019/01/22/2614923/dobrich-213-zemedelski-stopani-ot-oblastta-sa-podali-v-kraya-na-minalata-godina-korigirashti-deklaratsii-s-koito-sa-zavishili-razmera-na-poluchenite-ot-tyah-subsidii.html", "text": "213 земеделски стопани от областта са подали в края на миналата година коригиращи декларации, с които са завишили размера на получените от тях субсидии. Това съобщи Красимир Павлов, главен експерт в звено „Комуникации“ в ТД на НАП – Варна, офис-Добрич, предаде кореспондентът на  Радио „Фокус” – Варна . Физическите лица, регистрирани като земеделски стопани, трябва да декларират доходите си за 2018 година пред НАП до 30 април. Те ще трябва не само да подадат годишна декларация, но така също да начислят и платят данък за получените доходи през 2018 година. Дължимият данък е в размер на 10%, но законът позволява на регистрираните земеделски стопани и тютюнопроизводители да намалят доходите си от продажбата на произведени непреработени продукти от селско стопанство с 60%. Земеделските стопани, получили доходи от производство на преработени продукти и декоративна растителност, могат да намалят данъчната си основа с 40%. Регистрираните земеделски стопани, които са получили субсидии през миналата година, трябва да ги декларират пред НАП - Добрич и да заплатят дължимия данък. Субсидиите следва да бъдат отразени в годишната данъчна декларация, като се впишат в приложение № 2, 3 или 6 в зависимост от реда за облагане на доходите. В края на изминалата 2018 година Национална агенция за приходите е провела информационна кампания към всички земеделски производители, които са допуснали неточности в данъчните си документи, съобщи Красимир Павлов. Заедно с уведомленията за корекции, земеделците са получили и специална брошура, която подробно обяснява данъчните и осигурителните им ангажименти към бюджета. В резултат на кампанията 467 добруджанци, които не са били подали декларации, са декларирали своите доходи и са внесли дължимия данък. Физическите лица, регистрирани като земеделски стопани, ще ползват 5% отстъпка върху данъка за довнасяне по годишната данъчна декларация, но не повече от 500 лв., ако подадат декларациите си по електронен път до 31 януари 2019 г. Допълнително условие е и да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2019 г. Повече информация за декларирането и плащането на данъци земеделските стопани могат да намерят на сайта на НАП. Консултации може да се правят и на цената на градски разговор в кол центъра на приходната агенция на телефон 0700 18 700. \r\nЖулиета НИКОЛОВА", "date": "2019.01.22", "title": "Добрич: 213 земеделски стопани от областта са подали в края на миналата година коригиращи декларации, с които са завишили размера на получените от тях субсидии"}
{"url": "http://www.focus-news.net/news/2019/01/22/2614924/varna-apelativniyat-sad-ostavi-v-aresta-zhena-razsledvana-za-prigotvyane-i-razprostranenie-na-narkotichni-veshtestva.html", "text": "Апелативният съд във Варна отмени като незаконосъобразно определение на Окръжен съд – Варна от миналата седмица, с което спрямо Елица П., привлечена като обвиняема затова, че в съучастие с друго лице приготвяли и разпространявали забранени от закона наркотични вещества е била определена мярка за неотклонение „домашен арест“. Това съобщиха от пресцентъра на  Апелативния съд . Втората съдебна инстанция уважи протеста на прокуратурата и намери, че близо 5 месеца след първоначалното задържане под стража, Елица трябва да остане в ареста.  \r\nОбвиняемата е в ареста от края на месец август тази година. Оперативна информация и последвалата я специализирана полицейска акция довела до задържането на Елица и на Тихомир И. При първоначалния им арест е било установено, че приготвянето на дрогата ставало в жилище в м-ст Зеленика, а в апартамент във Варна са били установени прекурсори и наркотични вещества. \r\nВъззивната апелативна инстанция споделя аргументите на ОС - Варна, че събраните в хода на разследването гласни и други свидетелства обосновават предположението, че Елица е съпричастна към престъпната дейност, за която е привлечена като обвиняема. За разлика от първата съдебна инстанция обаче, Варненският апелативен съд счита, че все още съвсем реална, а не хипотетична е опасността ако е с по-лека мярка за неотклонение обвиняемата да се опита да се укрие от наказателно преследване или да извърши престъпление. Производството и разпространението на наркотични вещества е тежко престъпление, с висока степен на обществена опасност и се наказва строго от закона. Нещо повече. Пекурсорите са вещества, достъпни в аптечната мрежа, а този факт води съда до извода, че ако търпи мярка за неотклонение в дома, където преди са били открити вещества и прекурсори, то Елица би могла да извърши престъпление. \r\nОпределението, с което Варненският апелативен съд отмени „домашния арест“ и потвърди задържането под стража на Елица П., обвиняема по досъдебно производство с друго лице затова, че в съучастие приготвяли и разпространявали забранени от закона наркотични вещества не подлежи на обжалване.", "date": "2019.01.22", "title": "Варна: Апелативният съд остави в ареста жена, разследвана за приготвяне и разпространение на наркотични вещества"}
{"url": "http://www.focus-news.net/news/2019/01/22/2614926/burgas-priemat-na-rakopisi-po-obshtinskata-programa-za-finansirane-na-burgaski-knigi-zapochva-ot-1-fevruari.html", "text": "Приемът на ръкописи по общинската програма за финансиране на бургаски книги започва от 1 февруари. Това съобщиха от пресцентъра на  Община Бургас . Според Правилника за условията, реда и критериите за предоставяне на финансови средства от бюджета на Общината за финансиране издаването на книги на бургаски автори предоставянето на ръкописи ще се осъществи в периода 01 февруари 2019 – 31 март 2019 година (60 календарни дни). Работата на експертната комисия ще започне от 01 април 2019 година и ще завърши на 15 май 2019 година (45 календарни дни). След приключване на работата експертната комисия ще предостави на Постоянната комисия по култура, туризъм, вероизповедания и читалищна дейност към Общински съвет – Бургас своите предложения за финансиране.", "date": "2019.01.22", "title": "Бургас: Приемът на ръкописи по общинската програма за финансиране на бургаски книги започва от 1 февруари"}
{"url": "http://www.focus-news.net/news/2019/01/22/2614927/sport-yaponiya-oae-i-avstraliya-se-klasiraha-za-chetvartfinalite-na-kupata-na-aziya.html", "text": "Япония победи Саудитска Арабия с 1:0 в мач от осминафиналите на Купата на Азия. В срещи от същата фаза Обединените арабски емирства победиха Киргизстан с 3:2 след продължения, Австралия надделя над Узбекистан след 0:0 в редовното време и 4:2 при дузпите. По-късно днес в мачовете между Южна Корея срещу Бахрейн и Катар срещу Ирак ще бъде определени последните два четвъртфиналиста.", "date": "2019.01.22", "title": "Спорт: Япония, ОАЕ и Австралия се класираха за четвъртфиналите на Купата на Азия"}
{"url": "http://www.focus-news.net/news/2019/01/22/2614928/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  ще чуете интервюто с директора на Историческия музей в Клисура Стоян Иванов. Ще разберем как премина годината за музея, какви бяха значимите събития и годишнини там. През тази година музеят получи ценно дарение от Сухопътните войски на Българската армия. Какви са идеите на ръководството на музея за бъдещето на това дарение и още любопитни подробности ще разберете в минутите между 15.00 и 15.30 часа. \r\nСлед това ще ви срещнем с кмета на карловското село Столетово Мирослав Колев. В селото бе дадено началото на кампания за набиране на средства „Участвам – дарявам – променям“. Включвайки се всеки може да подпомогне за това Столетово да се превърне в едно по-добро място живеене. Повече за инициативата ще разкаже Мирослав Колев. От него ще разберем още какви бяха предизвикателствата през изминалите 3 месеца, през които заема кметския пост. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.01.22", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/01/22/2614929/bisera-borisova-psiholog-chuvstvitelnite-i-tvorcheski-nastroeni-hora-sa-po-uyazvimi-po-otnoshenie-poluchavaneto-na-panik-ataki.html", "text": "По-чувствителните хора и тези, които са по-творчески настроени или усещат живота не толкова рационално, колкото със сетивата си са по уязвими по отношение получаването на паник атаки. Това коментира за  Радио „Фокус“ – Пирин  психологът Бисера Борисова. По думите ѝ тези групи хора са по-склони да проявяват този тип състояния. Тя добави, че ако усетим, че получаваме паник атака, трябва да я приемем, а не да се опитваме да я отблъснем. След това трябва да потърсим рационалното решение за справяне с проблема. Според Борисова обикновено проблемите, предизвикващи паник атаки, се намират дълбоко в нас, но не винаги сами можем да осъзнаем това. „Затова е нужно да потърсим специалист, който може да ни помогне. Много често в такива случаи ние се обръщаме към най-близките си хора, но те не винаги биха могли да ни помогнат. Определено бих препоръчала на хората, изпаднали  в такива ситуации, да потърсят помощ от специалист, за да могат да получат най-адекватната подкрепа“, каза още Борисова. Тя подчерта, че паник атаките нямат нищо общо с лудостта. По думите ѝ е голям процентът на хората, които не са добре информирани какво точно представляват паник атаките, което често пъти ги кара да си правят неверни заключения. \r\nЛивия НИНОВА", "date": "2019.01.22", "title": "Бисера Борисова, психолог: Чувствителните и творчески настроени хора са по-уязвими по отношение получаването на паник атаки"}
{"url": "http://www.focus-news.net/news/2019/01/22/2614916/lyubomira-gancheva-abv-nie-sme-edinstvenata-politicheska-sila-koyato-ne-izpolzva-dumata-energetika-s-konyunkturni-tseli.html", "text": "Ние сме единствената политическа сила, която не използва думата „енергетика“ с конюнктурни цели. Това каза зам.-председателя на АБВ Любомира Ганчева по време на пресконференция на партията, предаде репортер на  Агенция „Фокус“  „АБВ е единствената политическа партия в българското пространство, която целенасочено и последователно защитава енергетиката като отрасъл в България, и различните аспекти на енергийната политика. Ние сме единствената политическа сила, за която енергетиката не е дума, която се използва с конюнктурни цели“, изтъкна Ганчева. Според нея това е отрасъл, който държавата трябва да подкрепя, защото той генерира, високата добавена стойност, доброто заплащане и статут на българските граждани.  „Дебело подчертавам, че в сектор енергетика не трябва да се говори с политически заклинания, емоции или необосновани факти, а трябва да се направят важните политически решения в национален интерес, когато почиват на експертната оценка“, обясни тя. Зам.-председателят на партията припомни, че на състоялия се през изминалата седмица енергиен форум на партията, представители на законодателната и местната власт са подкрепили предложението на АБВ за изграждане на енергийна стратегия с визия поне до 2040 г.  Едни от предложенията в стратегията са: разглеждане на енергетиката като ключов инструмент за развитие на индустрията, която осигурява десетки хиляди работни места, ускорено развитие на ядрената енергия и рестарт на проекта АЕЦ „Белене“, страната ни да бъде фактор в разпределителната мрежа за природен газ на Балканите, ефективно използване на енергийните ни ресурси и др.  \r\nДаяна ДЮЛГЕРОВА", "date": "2019.01.22", "title": "Любомира Ганчева, АБВ: Ние сме единствената политическа сила, която не използва думата „енергетика“ с конюнктурни цели"}
{"url": "http://www.focus-news.net/news/2019/01/22/2614934/burgas-mazh-e-pochinal-v-umbal-burgas-ot-bolnitsata-posochvat-che-ne-stava-duma-za-grip.html", "text": "Мъж е починал в Бургаската болница, като причината все още не е установена. Това съобщи за  Радио „Фокус“ – Бургас  Юлия Андреева, говорител на болницата. По думите ѝ не е доказано, че случаят е грип. „Има направени тестове, които са отрицателни, има и назначена аутопсия, която ще покаже каква е причината, но първоначално направените изследвания показват, че не става дума за грип“, добави Андреева. \r\nМария КУРТЕВА", "date": "2019.01.22", "title": "Бургас: Мъж е починал в УМБАЛ - Бургас, от болницата посочват, че не става дума за грип"}
{"url": "http://www.focus-news.net/news/2019/01/22/2614933/st-komisar-nikolay-dimov-odmvr-smolyan-napadeniyata-nad-vazrastni-hora-ne-sa-harakterni-za-oblastta.html", "text": "В Смолянска област не са характерни нападенията над възрастни хора, които се случват в други части на страната. Това каза за  Радио „Фокус“ – Смолян  ст. комисар Николай Димов, директор на ОДМВР – Смолян. Той подчерта, че полицейски служители посещават населените места в региона ежедневно и този вид престъпления не се случват в областта. „Има случаи на инциденти с възрастни хората и при нас, но те не са с цел нападение, насилие или грабеж. Те са за неуредени междусъседски, имуществени или лични спорове“, поясни ст. комисар Димов. \r\nТой отбеляза, че благодарение на решение на правителството, от началото на миналата година е увеличен лимитът на горивата. По този начин чрез подобряване на мобилността на служителите няма ограничения за посещения на населените места и такива се извършват на няколко нива. „Цялата обслужвана територия от ОДМВР – Смолян е разпределена на райони и микрорайони. За всяко населено място, махала и дори къща има служител от охранителна или криминална полицията, на който е възложено да отговаря за него. Инспекторът има ангажимент поне веднъж месечно да посети всички населени места в обслужвания от него район. Може да е махала, но един път в месеца минимум трябва да е там. В по-големите населени места имаме организирани приемни и там се ходи всяка седмица, в по-малките села през седмица, в най-малките - веднъж месечно. Началниците на Районни управления веднъж месечно осъществяват прием в по-големите населени места. Аз лично веднъж на тримесечие ходя във всички общини и ги посещавам говоря с хората и полицията по места, както и с кметовете“, обясни ст. комисар Димов. Той добави, че с цел да се избегне някакъв формализъм и лично отношение в работата, със заповед на министъра има и мобилни екипи от Дирекцията, които също посещават всички населени места в област Смолян. \r\nНели ГЕРГЬОВСКА", "date": "2019.01.22", "title": "Ст. комисар Николай Димов, ОДМВР – Смолян: Нападенията над възрастни хора, не са характерни за областта"}
{"url": "http://www.focus-news.net/news/2019/01/22/2614938/libiya-poiska-vazobnovyavane-na-ikonomicheskite-vrazki-s-balgariya.html", "text": "Вицепремиерът и министър на външните работи Екатерина Захариева разговаря в Брюксел с министъра на външните работи на Либия Мохамед Тахер Сиала, с когото обсъди подготовката на предстоящата визита на премиера на Либия Файез Сарадж в България. Това съобщиха от  пресцентъра на МВнР. \r\nПреди седмица българският министър-председател Бойко Борисов проведе телефонен разговор с премиера Сарадж и му отправи покана за посещение в България, която бе приета. Покани за визити са отправени и към министрите на външните и на вътрешните работи.  \r\n\"Спомняме си с добро работата на много български компании в нашата страна. Трябва да възстановим връзките си на предишното ниво\", заяви министър Сиала на срещата си с вицепремиера Захариева. \"Всички стадиони в Либия са строени от български компании и са все още в отлично състояние. Вашите работници са много трудолюбиви\", допълни той.  \r\n\"Трябва да засилим двустранните връзки, особено в областта на икономиката. Нашите инженери и лекари играха важна роля в обществения и икономически живот на Либия\", каза министър Захариева. \r\nЛибийският първи дипломат благодари още веднъж за бързата и своевременна реакция на българските власти по казуса с кораба \"Бдин/Бадр\".  Министър Захариева отново изтъкна, че въпросът е частноправен, но българското правителството се ангажира с него, за да не се отрази на двустранните отношения. \"Готови сме да решим въпроса по начин, взаимно устройващ и двете страни\", увери тя. \r\nМинистър Сиала заяви изрично, че няма заповед за задържане на български кораби в либийски териториални води и че всички морски съдове под български флаг са добре дошли в техните пристанища. \r\nДвамата министри се договориха посещението на либийския премиер у нас да бъде съпътствано от бизнесфорум, на който да бъде обсъдено възобновяването на българския износ. Министър Сиала прояви специален интерес към доставки на агнешко месо и българско кисело мляко. \"Преди години у нас кацаха два самолета дневно с месо от България\", заяви той. \r\nМинистрите обсъдиха и политическите процеси в Либия, сред които и провеждането на избори до края на годината.", "date": "2019.01.22", "title": "Либия поиска възобновяване на икономическите връзки с България"}
{"url": "http://www.focus-news.net/news/2019/01/22/2614931/pazardzhik-42-godishen-mazh-e-pochinal-v-grada-zaradi-tezhki-uslozhneniya-ot-virusno-zabolyavane.html", "text": "Мъж на 42 години е починал след тежки усложнения в резултат на вирусно заболяване. Това съобщи за  Радио „Фокус“ – Пазарджик  директорът на МБАЛ - Пазарджик д-р Васил Вълчев. Той обясни, че мъжът е приет в болницата с дихателна недостатъчност. „Белодробни усложнения и развитата впоследствие полиорганна недостатъчност не позволиха да го спасим. Всички пациенти преди да постъпят за лечение са се лекували в къщи. Те идват при нас вече със сериозни усложнения в резултат на грипа. За съжаление при този случай не бе изолиран щам, за да се каже какъв е видът на вируса, причинил полиорганната недостатъчност“, коментира д-р Вълчев. Той апелира към всички, които усетят първите симптоми на вирусно заболяване, да потърсят веднага лекарска помощ, а да не се самолекуват. \r\nВаня НИКОЛОВА", "date": "2019.01.22", "title": "Пазарджик: 42-годишен мъж е починал в града заради тежки усложнения от вирусно заболяване"}
{"url": "http://www.focus-news.net/news/2019/01/22/2614925/sliven-do-kraya-na-denya-kmetat-na-obshtinata-stefan-radev-ochakva-obyavyavane-na-gripna-epidemiya.html", "text": "Процентът на заболеваемост в областта обсъдиха днес кметът Стефан Радев и директорът на Регионална здравна инспекция – Сливен. Това съобщиха от пресцентъра на  Община Сливен . В срещата участваха зам.-кметът Пепа Чиликова и директорът на Дирекция „Надзор на заразните болести“ д-р Даниела Калева. \r\nРешението за обявяване на грипна епидемия се взема на база медицински показатели. Тук водеща е оценката на епидемиолозите и инфекционистите. Това коментира д-р Балулова във връзка с повишаването на случаите с респираторни заболявания и грип в Сливенска област. Тя сподели и затрудненията, които здравната инспекция среща при регистрирането на заболяемостта, тъй като малък процент от населението се обръща към личния си лекар или посещава болнично заведение. \r\nПо време на разговора стана ясно, че е създадена организация във всички многопрофилни болници в областта, както и снабдяването на аптеките с необходимите противувирусни препарати. \r\nОбщинското ръководство и РЗИ – Сливен апелират и препоръчват на гражданите при първи симптоми на неразположение, да се обърнат към личния си лекар, или да посетят най-близката болница. По този начин могат да бъдат избегнати усложненията, които ще настъпят на по-късен етап. Това би било от полза също и за точната регистрация на броя заболявания.", "date": "2019.01.22", "title": "Сливен: До края на деня кметът на Общината Стефан Радев очаква обявяване на грипна епидемия"}
{"url": "http://www.focus-news.net/news/2019/01/22/2614936/pazardzhik-chetirima-dushi-sa-na-komandno-dishane-v-bolnitsata-v-grada-sled-uslozhneniya-ot-virusni-infektsii.html", "text": "Успяхме да спасим 27-годишен мъж, който се е лекувал в къщи една седмица и бе приет в болницата в Пазарджик с много сериозна двустранна пневмония. Това каза за  Радио „Фокус“ – Пазарджик  директорът на МБАЛ - Пазарджик д-р Васил Вълчев. Той обясни, че мъжът е пристигнал в коматозно състояние, но в резултат на усилията на лекарските екипи е върнат към живота. „За съжаление и при този случай не бяха изолирани грипни щамове. Ситуацията е сериозна. В момента в ОАРИЛ имаме четирима души, които са на командно дишане заради белодробни усложнения в резултат на вирусно заболяване. В двете детски отделения на областната болница, които са с капацитет от 65 легла, в момента има настанени над 100 деца“, отбеляза д-р Вълчев. \r\nВаня НИКОЛОВА", "date": "2019.01.22", "title": "Пазарджик: Четирима души са на командно дишане в болницата в града след усложнения от вирусни инфекции"}
{"url": "http://www.focus-news.net/news/2019/01/22/2614937/sliven-gripna-epidemiya-e-obyavena-na-teritoriyata-na-oblastta.html", "text": "Със заповед на директора на РЗИ - Сливен д-р Петя Балулова от 23 януари е обявена грипна епидемия в Сливенска област. Това съобщиха от  Областна администрация . Заповедта е издадена във връзка с повишаване на броя на заболелите от грип и остри респираторни заболявания за периода от 14 до 20 януари.  \r\nРазпоредени са мерки спрямо лечебните заведения за извънболнична и болнична помощ, както и до ръководителите на социалните заведения в областта. Прекратяват се плановите операция, свижданията в болниците, плановите консултации на здрави бременни жени и кърмачета, както и профилактичните прегледи и имунизации. В детските заведения персоналът задължително трябва да използва марлени маски, да не допуска болни деца или персонал. Спират се масовите мероприятия.", "date": "2019.01.22", "title": "Сливен: Грипна епидемия е обявена на територията на областта"}
{"url": "http://www.focus-news.net/news/2019/01/22/2614939/veliko-tarnovo-ekipat-na-speshna-pomosht-gorna-oryahovitsa-obmislya-da-podade-kolektivna-molba-za-napuskane-zaradi-napadenieto-na-feldshera.html", "text": "Колективна молба за напускане обмислят да подаде екипът на филиала на Спешна помощ в Горна Оряховица. Това съобщи за  Радио „Фокус“ – Велико Търново  началникът на филиала д-р Виолета Пашова. Поводът е поредният случайна агресия, проявена към служител на структурата. Предстои да се проведе събрание, на което ще се вземе окончателно решение. „Има такава идея и се обсъжда измежду колегите. Ще проведем събрание. Все още това не е окончателно решение. Дали сме си време всеки да помисли и да има становище. Това е първото нещо, което можем да направим, за да се предпазим. Всеки е наясно, че няма да останем без работа. Има и по-спокойни работни места“, посочи д-р Пашова. Тя добави, че целият персонал на филиала в Горна Оряховица, включващ санитари, шофьори, сестри, фелдшери и доктори, е около 50 човека. Началникът съобщи, че служителката, която беше нападната в неделя вечерта от агресивни пациенти, вече е подала молба за напускане. Според д-р Пашова трябва да последва реакция от съответните институции, за да се промени отношението към медицинските лица. „Така не може да продължава“, посочи д-р Пашова. „Фокус“ припомня , че инцидентът е станал в нощта на неделя срещу понеделник. На телефон 112 е подаден сигнал за 5-месечно дете с вроден сърдечен порок и оплаквания за висока температура. Майката и бебето са взети от адрес и закарани в кабинета. След последвала консултация с дежурния педиатър е взето решение детето да бъде насочено за лечение към МОБАЛ „Д-р Стефан Черкезов“ във Велико Търново. При подготовката на линейката за неговото транспортиране, майката се развикала и ударила през лицето с телефона си фелдшера. Извършителката е откарана с детето в болница във Велико Търново. Срещу нея е образувано бързо производство. \r\nНадежда КРЪСТЕВА", "date": "2019.01.22", "title": "Велико Търново: Екипът на Спешна помощ - Горна Оряховица обмисля да подаде колективна молба за напускане заради нападението на фелдшера"}
{"url": "http://www.focus-news.net/news/2019/01/22/2614940/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще разговаряме с кмета на село Баня Стоян Ножделов за успешно реализирания проект за минералната вода и за инвеститорския интерес към изграждането на къщи за гости и хотели в населеното място.  \r\nОт кмета на село Бъта Георги Александров ще чуете повече за интересна инициатива, свързана с почитане паметта на загиналите жители на селото във войните за национално обединение.  \r\nПовече за обновената експозиция на къщата музей „Райна Княгиня“ в Панагюрище ще разкаже директорът на Историческия музей в града доц. д-р Атанас Шопов.  \r\nПредаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.22", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/01/22/2614935/tass-vladimir-putin-i-shinzo-abe-zapochnaha-pregovorite-v-kremal.html", "text": "Срещата между президента на Русия Владимир Путин и премиера на Япония Шинзо Абе, в чийто център е темата за мирния договор, започна в Москва, съобщава  ТАСС. \r\nРазговорът се води в Кремъл в тесен състав. По-късно преговорите ще продължат в разширен формат под формата на работен обяд. Както се очаква, след края на срещите лидерите ще направят заявления за пресата. \r\nКакто по-рано съобщиха от Кремъл, на преговорите се планира да бъдат обсъдени перспективите за развитие на двустранното сътрудничество в политическата, търговско-икономическата и хуманитарната области, както и да бъдат обменени мнения по най-актуалните проблеми от международния и регионалния дневен ред. При това главната тема на срещата е обсъждането на перспективите за сключване на мирен договор между Русия и Япония. \r\nПревод и редакция:", "date": "2019.01.22", "title": "ТАСС: Владимир Путин и Шинзо Абе започнаха преговорите в Кремъл"}
{"url": "http://www.focus-news.net/news/2019/01/22/2614941/zoran-zaev-ima-poveche-ot-10-imena-v-anketite-za-prezident-sred-tyah-sa-makedontsi-albantsi-turtsi-i-sarbi.html", "text": "Македонският премиер заяви, че СДСМ (Социалдемократическия съюз на Македония) провежда анкети, за да измери рейтинга на потенциалните кандидати за президент. В обществеността се спекулира, че в анкетите се намират имена на функционери от правителството, каквито са Радмила Шекеринска, Оливер Спасовски, Никола Димитров и Стево Пендаровски. Заев добави, че се проучват повече от 10 имена, сред които има представители на почти всички общности в Македония, пише  македонският „Фокус“ . \r\n„Сред тях са македонци, албанци, турци и сърби. Анкетите се правят, за да видим какво мислят гражданите. Правим кръстосани оценки с имена от другата страна, за да се опитаме да стигнем до решение в коалицията, да намерим личността, която е най-приемлива“, заяви Заев. \r\nТой посочи, че за кандидат за държавен глава ще се разговаря и с опозиционни партии, за да бъдат обхванати повече страни и да се постигне по-широко консенсусно решение. \r\n„Консенсусният кандидат за президент не трябва да е договорен между Заев и Ахмети, Гаши и Ахмети, или Енес Ибраим и Самка Ибраимовски, да кажем. Трябва да бъде на гражданите. Има такива хора в Македония и ние ще ги намерим. Особено с очакванията за кандидат за президент, който ще бъде президент на всички и няма да има слабостите, показани от сегашния президент, в частта на мултикултурното общество и в частта на интеграциита на Македония“, обясни македонският премиер. \r\nТой добави, че няма партия от по-големите, която да не прави анализи. В СДСМ процедурите са започнати и дебатът е отворен. „Имаме имена, ще сме умни и без суета и предразсъдъци ще изберем кандидат“, каза Заев и добави, че той е извън конкуренцията. \r\nПревод и редакция:", "date": "2019.01.22", "title": "Зоран Заев: Има повече от 10 имена в анкетите за президент, сред тях са македонци, албанци, турци и сърби"}
{"url": "http://www.focus-news.net/news/2019/01/22/2614932/rtk-kosovo-premierat-i-predsedatelyat-na-parlamenta-na-kosovo-se-sreshtat-s-poslanika-na-sasht-za-mitata.html", "text": "Във вторник ще се проведе среща между председателят на косовския парламент и председател на Демократическата партия на Косово (ПДК), премиерът на страната Рамуш Харадинай и посланикът на САЩ в Прищина Филип Коснет относно 100-процентовите мита върху вноса на сръбските стоки, предава  държавната „Радио и телевизия Косово“ (RTK) . \r\nОт ПДК съобщиха в понеделник, че очакват срещата да завърши със споразумение, което ще гарантира, че отношенията между Косово и САЩ няма да бъдат влошени. \r\nМестна медия цитира помощника на Харадинай Авни Арифи, който заяви, че правителството ще остане на позицията си за митата. \r\n„Засега, не виждам промяна в позицията на правителството. Няма никакви индикации, че властите ще променят мнението си по този въпрос“, обясни той. \r\nХалил Матоши, политически и медиен съветник на Харадинай, заяви пред RTK в понеделник, че правителството не е под международен натиск да отмени мярката, „но има предложения от приятели митата да бъдат отменени, за да се даде път на диалога“. \r\n„Вече от 20 години даваме път на диалога със Сърбия, но засега без никакъв ефект. Налагането на мита е суверенно решение на Косово“, добави той. \r\nПревод и редакция:", "date": "2019.01.22", "title": "RTK (Косово): Премиерът и председателят на парламента на Косово се срещат с посланика на САЩ за митата"}
{"url": "http://www.focus-news.net/news/2019/01/22/2614944/veliko-tarnovo-okrazhnata-prokuratura-razsledva-vik-svishtov-za-bezstopanstvenost-v-osobeno-golemi-razmeri.html", "text": "Окръжната прокуратура прие за наблюдение и контрол досъдебно производство за извършена безстопанственост в особено големи размери на „ВиК Свищов“ ЕАД. Това съобщиха от пресцентъра на  Община Свищов . Фактически е установено, че длъжностни лица в състава на „ВиК Свищов“ ЕАД през продължителен период от време (01 януари 2006 г. – 31 декември 2014 г.) са проявили бездействие за събиране на множество вземания на дружеството в общ размер на 229 230.27 лв., вследствие на което е настъпила погасителна давност на платците и е причинена значителна щета на дружеството в същия размер. \r\nПостановено е приемането за наблюдение и контрол в Окръжна прокуратура – Велико Търново ДП № 459/2017 г. по описа на Районно управление на МВР – Свищов, преписка №690/ 2017 г. по описа на Районна прокуратура – Свищов.", "date": "2019.01.22", "title": "Велико Търново: Окръжната прокуратура разследва ВиК - Свищов за безстопанственост в особено големи размери"}
{"url": "http://www.focus-news.net/news/2019/01/22/2614943/sofiya-ne-sa-otkriti-bedstvashti-kone-na-patya-za-hizha-paskal-zhivotnite-sa-bili-pribrani-ot-stopanina-im.html", "text": "Конете на пътя за хижа „Паскал“ са били прибрани от стопанина им. Служители на РУ - Пирдоп са извършили проверка по сигнала за бедстващите животни. Това съобщиха от  ОДМВР - София . Около 0.38 часа на 21 януари в РУ - Пирдоп е подаден сигнал за бедстващи измръзнали коне на пътя за хижа „Паскал“. Към мястото бил изпратен автопатрул, а сигналът бил предаден по компетентност и на Общината. При извършената проверка в района изоставени животни не били открити. Допълнително, по данни на пребиваващ в хижата, е установено, че по-рано през деня на посоченото в сигнала място, е имало група коне, изведени от стопанина им и прибрани по-късно от същия. Материалите по случая са докладвани в Районната прокуратура.", "date": "2019.01.22", "title": "София: Не са открити бедстващи коне на пътя за хижа „Паскал“, животните са били прибрани от стопанина им"}
{"url": "http://www.focus-news.net/news/2019/01/22/2614945/ministarat-na-turizma-nikolina-angelkova-zaminava-na-rabotno-poseshtenie-v-ispaniya.html", "text": "Министърът на туризма Николина Ангелкова ще е на двудневно работно посещение в Испания. Повод за визитата е 38–ото издание на световното изложение FITUR, което се провежда в Мадрид в периода 23-27 януари. Това съобщиха от  пресцентъра на Министерството на туризма.  България участва в туристическата борса с информационен щанд, който ще бъде открит от министър Ангелкова. Преди официалния старт на изложението министърът на индустрията, търговията и туризма на Испания Рейес Марото ще посрещне участниците във форума в музея Прадо. На събитието ще присъства и българският министър на туризма Николина Ангелкова, очаква се официален гост да бъде министър-председателят на Испания Педро Санчес.  \r\nВ рамките на изложението са предвидени работни срещи на министър Ангелкова, на които да бъдат обсъдени добри практики за насърчаване устойчивото развитие на туризма и възможности за бъдещи съвместни инициативи. Българският министър ще разговаря с Глория Гевара, председател и главен изпълнителен директор на Световния съвет за пътувания и туризъм (WTTC). Планирани са и работни срещи с министрите на туризма на Кения Наджиб Балала и на Ямайка Едуартд Барлет.  \r\nFITUR е едно от най-големите туристически изложения в света. Тази година се организира за 38 път. Предназначено е за професионалисти, като в определени дни е отворено и за публика. През миналата година участие във форума взеха 10 190  компании от 165 страни. Посетителите бяха близо 251 хил., като по-голяма част от тях професионалисти. Прогнозите са тази година участниците и посетителите да са повече в сравнение с 2018 г.", "date": "2019.01.22", "title": "Министърът на туризма Николина Ангелкова заминава на работно посещение в Испания"}
{"url": "http://www.focus-news.net/news/2019/01/22/2614946/varna-apelativniyat-sad-potvardi-postoyanniya-arest-na-dvama-mazhe-razsledvani-za-narkoprestapleniya.html", "text": "Варненският апелативен съд потвърди постоянния арест на двама мъже, разследвани за наркопрестъпления. Това съобщиха от пресцентъра на  съдa .  Георги Ж., обвиняем по досъдебно производство за притежание и разпространение на марихуана, ще остане постоянно в ареста, след като днес Апелативният съд във Варна потвърди като правилно и законосъобразно първоначалното му задържане под стража. Миналата седмица ОС – Варна определи спрямо 19-годишния първокурсник в ИУ – Варна най-тежката мярка за процесуална принуда. Припомняме, че при претърсване в дома му на 11 януари тази година органите на реда иззели 220,18 гр. марихуана и електронна везна, по чиято повърхност е имало следи от същото вещество. \r\nДнес и втората съдебна инстанция намери, че събраните в хода на разследването доказателства, гласните, писмените материали и свидетелства обосновават категорично предположението, че младият мъж е извършител на престъплението, за което е привлечен като обвиняем. Деянието е тежко, а законът предвижда наказание „лишаване от свобода\" от 1 до 6 години и глоба от две хиляди до десет хиляди лева. \r\nВъпреки добрите характеристични данни, чистото съдебно минало, обстоятелството, че учи, работи и спортува, и този съд намира, че това не е попречило на Георги да се занимава продължително време и интензивно с разпространение на забранени от закона вещества. И за състава на Варненския апелативен съд, предвид тежестта на престъплението и санкцията на закона, реална е опасността младежът да се укрие или да извърши престъпление. \r\nОпределението на Апелативен съд - Варна, с което се потвърждава първоначалният арест на Георги Ж., разследван за притежание и разпространение на марихуана, е окончателно. \r\nВ друго съдебно заседание днес Варненският апелативен съд потвърди постоянния арест на Йордан Й., привлечен като обвиняем по досъдебно производство затова, че през ноември 2018 година държал и разпространил бяло кристалообразно вещество, производно на амфетамина с общо тегло 0.378 грама.  \r\nПресслужбата на съда припомня, че Йордан е в ареста от 15 ноември миналата година, след като при полицейска операция от дома му полицаите иззели вещи, в това число прибори - колби, епруветки, ел. везна и консумативи за наркотични вещества, в т.ч. и бяло кристалообразно вещество. По делото била назначена физико-химична експертиза в НИК-София, но все още заключението на експертите не е получено по делото. Миналата седмица ОС – Варна отказа да измени в по-лека процесуалната му мярка за принуда. \r\nЗа да пътвърди постоянния арест, днес Апелативният съд във Варна се съобрази отново със събраните данни, материали и доказателства в хода на разследването. Съвкупната им преценка и към настоящия момент обосновават предположението, че обвиняемият е съпричастен към престъпното деяние. Законът наказва строго разпространението на наркотични вещества, а това е престъпление с изключително висока степен на обществена опасност. Ето защо и този съд намира, че съществува реална опасност обвиняемият да извърши престъпление или да се укрие. Спрямо Йордан се водят две досъдебни производства, едното от които е на РУ – Девня и то за същото престъпление. \r\nАпелативният съд във Варна сподели основанията на първата съдебна инстанция, че не са настъпили обстоятелства, които да мотивират изменението на мярката за неотклонение от „Задържане под стража” в по-лека. \r\nОпределението, с което Варненският апелативен съд потвърди постоянния арест на Йордан Й., обвиняем по досъдебно производство затова, че държал и разпространил вещество, производно на амфетамина не подлежи на обжалване.", "date": "2019.01.22", "title": "Варна: Апелативният съд потвърди постоянния арест на двама мъже, разследвани за наркопрестъпления"}
{"url": "http://www.focus-news.net/news/2019/01/22/2614949/veliko-tarnovo-obrazovatelnoto-portfolio-na-stopanskata-akademiya-v-svishtov-beshe-predstaveno-na-forum-pod-nadslov-uchilishteto-svarshi-sega-nakadei.html", "text": "Стопанска академия „Димитър А. Ценов” участва в информационна кампания под надслов „Училището свърши, сега накъде?”, организирана от Ротаракт клуб – Дупница. Това съобщиха от пресцентъра на  Стопанска академия „Д. А. Ценов\" . Целта на младите ротарианци бе да улеснят бъдещите кандидат-студенти при избора им на най-подходящото за тях висше учебно заведение. Събитието, което се проведе в сградата на община Дупница, срещна представители на 17 висши училища с ученици от 11 и 12 класове в региона.  \r\nОбразователното портфолио и възможностите за кандидатстване в свищовската академия представи Владимир Марков – мениджър локални офиси „Дистанционно и продължаващо обучение” – гр. София и гр. Стара Загора. Над 200 ученици и техните родители се информираха за история на свищовското висше училище и възможностите за кандидатстване в ОКС „бакалавър” през настоящата Кандидатстудентска кампания 2019. Изложението бе посетено от средношколци от Природо-математическата и Езиковата гимназии в Благоевград, и от 5 училищата в Дупница – СУ „Св. П. Хилендарски”, Профилирана гимназия „Христо Ботев”, Професионална гимназия „Акад. Сергей П. Корольов”, Професионална гимназия по облекло и стопанско управление, Професионална гимназия по транспорт. От щанда на Стопанска академия, който предизвика голям интерес, посетителите получиха информационни материали и се запознаха с условията за кандидатстване и приема в свищовското висше училище за учебната 2019 - 2020 г. Отговаряйки на конкретни въпроси от страна на учениците, Владимир Марков поясни какви са условията, начините и таксите за кандидатстване, сроковете за подаване на документи и предимствата на обучение в Стопанска академия. Голям интерес предизвика и възможността за дистанционно обучение в ОКС „бакалавър”. Представено бе съдържанието на образователното портфолио, възможности за студентска мобилност по програма „Еразъм+”, международни студентски бригади и летни практики, кариерното консултиране, финансови стимули и социално-битовите условия, които СА „Д. А. Ценов”, предлага на своите възпитаници. Сред посетителите имаше и ученици от 9 и 10 класове, които споделиха, че още от сега искат да се ориентират за избора на специалност и висше училище, които да им осигурят добра професионална реализация. \r\nКандидатстудентската кампания за Стопанска академия ще продължи с традиционните посещения и презентации в средните училища в цялата страна.", "date": "2019.01.22", "title": "Велико Търново: Образователното портфолио на Стопанската академия в Свищов беше представено на форум под надслов „Училището свърши, сега накъде?”"}
{"url": "http://www.focus-news.net/news/2019/01/22/2614947/stanislava-popovska-rdz-blagoevgrad-proektat-roditeli-v-zaetost-e-v-pomosht-na-savmestyavaneto-na-profesionalniya-s-lichniya-zhivot-na-roditelite.html", "text": "Проектът „Родители в заетост” е в помощ на по-доброто съвместяване на професионалния с личния живот на родителите. Това каза пред  Радио „Фокус” – Кюстендил  Станислава Поповска, директор на Регионална дирекция по заетостта – Благоевград. По думите ѝ целта на проекта „Родители в заетост”, който се реализира в рамките на Оперативна програма „Развитие на човешките ресурси”, е осигуряване на по-доброто съвместяване на професионалния с личния живот на родителите с деца от 0 до 12-годишна възраст и предоставяне на заетост на безработни лица, чрез осигуряване на възможности за полагане на грижи за отглеждане на деца. „Агенцията по заетостта стартира нов, разширен прием по проекта. Крайният срок за подаване на заявления от страна на родителите е 28 февруари 2019 година. Проектът се финансира от Европейския социален фонд и подпомага самите родители. Вече набираме заявления от родители на дете или деца от 0 до 12-годишна възраст. Сега се разширява обхватът на родителите”, каза Станислава Поповска. По думите ѝ те могат да бъдат родители на деца до 5-годишна възраст, незаписани в детска ясла или градина, които имат осигурено работно място по трудово или служебно правоотношение или са самонаети или самоосигуряващи се лица, но към момента полагат грижа за децата си и не са се върнали на работа. Втората група родители са многодетни родители с три или повече деца на възраст до 12 години на деца до 12-годишна възраст, които са се върнали на работните си места, и децата посещават детски ясли или градини, както и училище. Третата група родители, които имат право да подадат заявление, това са безработни лица, регистрирани в бюрото по труда, които са родители на деца до 5-годишна възраст, незаписани в детска ясла или градина, или многодетни родители на деца от 0 до 12-годишна възраст, посещаващи детски ясли или градини, както и училище. \r\nВенцеслав ИЛЧЕВ", "date": "2019.01.22", "title": "Станислава Поповска, РДЗ – Благоевград: Проектът „Родители в заетост” е в помощ на съвместяването на професионалния с личния живот на родителите"}
{"url": "http://www.focus-news.net/news/2019/01/22/2614950/sofiya-stolichni-politsai-sa-zadarzhali-56-godishen-burgazliya-predostavyal-pomeshteniya-za-plateni-seksualni-uslugi.html", "text": "Столични полицаи са задържали 56-годишен бургазлия, предоставял помещения за платени сексуални услуги, съобщиха от  пресцентъра на МВР.  На 18 януари, в хода на предприети процесуални действия служители на СДВР са задържали 56-годишен, криминално проявен и осъждан мъж, от Бургас. Установено е, че задържаният системно предоставял помещение в центъра на града с видео зали и индивидуални сепарета за платени сексуални услуги. До споменатите помещения се минавало през търговски обект, обособен като секс шоп. В процеса на разследването е установено, че задържаният преди няколко години е осъждан за разпространение на порнографски материали.  \r\nСлед доклад на събраните материали в Софийска районна прокуратура, 56-годишният е привлечен като обвиняем за престъпление по чл. 155 от НК. Наложена му е постоянна мярка за неотклонение „задържане под стража“.", "date": "2019.01.22", "title": "София: Столични полицаи са задържали 56-годишен бургазлия, предоставял помещения за платени сексуални услуги"}
{"url": "http://www.focus-news.net/news/2019/01/22/2614951/blagoevgrad-britanskoto-konsulstvo-poseti-bansko-po-vreme-na-aktivniya-sezon.html", "text": "Дали ще се запази ръста на британските туристи в Банско след Брекзит беше сред темите на работната среща в Банско, проведена по инициатива на Британското посолство в България. Това съобщиха от пресцентъра на  Община Банско . Под домакинството на заместник-кмета Асен Кирицов, в срещата взеха участие британския вицеконсул в страната Теодора Манева, заместник-началника на РУ Банско, Александър Симидчиев, Иван Обрейков – изпълнителен директор на „Юлен” АД и представители на туроператорите. \r\nОбсъдени бяха тенденциите и рисковете, които британските туристи срещат по време на престоя им в курорта. Стана ясно, че инцидентите с тях в курорта намаляват всяка година поради адекватното отношение на туристическия бранш, тур агенциите и полицейските служби. Представителите на туристическите агенции получиха информация от първа ръка от ръководителите на МВР, че засилено полицейско присъствие ще има в района на ски зона Банско и на всички входно-изходни артерии, с оглед на терористичните рискове. \r\nБанско се продава добре на британския пазар пък бе обратната връзка, която се даде от страна на туроператорите. Добрите условия за зимни спортове, взетите мерки от органите на реда за нормалното протичане на сезона, дават добри предпоставки за неговия успешен край, който се предвижда да приключи в средата на месец април.", "date": "2019.01.22", "title": "Благоевград: Британското консулство посети Банско по време на активния сезон"}
{"url": "http://www.focus-news.net/news/2019/01/22/2614948/parvan-simeonov-sotsiolog-promeni-v-izborniya-kodeks-ne-tryabva-da-se-pravyat-za-predstoyashti-izbori-inache-ostava-samnenie-za-tarsene-na-konyunkturen-efekt.html", "text": "Промени в Изборния кодекс не трябва да се правят за предстоящи избори, иначе остава съмнение за търсене на конюнктурен ефект. Това каза в интервю за  Агенция „Фокус“  социологът и директор на „Галъп интернешънъл“ Първан Симеонов във връзка с предложението на ГЕРБ да отпадне забраната за публикуване на резултатите от социологическите проучвания в деня на размисъл и в изборния ден. Според него „узаконяване на нарушението“, ако не могат да бъдат спрени нарушителите, е грешна логика. „Когато една норма не се спазва, първо трябва да се потърсят начини, за да започне да се спазва, а не да се променя. Има случаи обаче, когато обществените отношения изпреварват законодателната уредба и тя трябва да ги изпреварва“, посочи той. „Ние живеем в общество, в което можем да си набавяме информация от всякъде, и понякога наистина се питам дали е възможно тази забрана изобщо да се спазва. Затова аз разбирам усилията на законодателя да оптимизира нещата и генерално не бих имал нищо против още повече, че \"Галъп интернешенъл\" е агенция с доказан и точен екзит пол. Пословично точен екзит пол през годините и ние сме тези, които най-малко има от какво да се притесняват, даже бихме се радвали“, коментира Симеонов.  Според него обаче преди да се престъпи към отмяна на забраната, трябва да се прегледат всички детайли по темата. „Това е най-важният разговор. Да го синтезирам така - нямам против и да отпадне забраната, но това е голямо и доста мащабно решение и не съм много сигурен дали могат да го направят добре. Честно казано винаги съм предпочитал, ако ще се правят промени в изборното законодателство, те да се правят за следващи избори, а не непосредствено за предстоящите. Така ще се избегне съмнението, че се търси някакъв конюнктурен ефект“, изтъкна социологът. „Но, ако са тръгнали да променят, единственият ми съвет е да помислят дали да го правят, и дали са в състояние да обхванат всички нюанси на темата, и какво всъщност може да се случи. Трябва да обмислят много внимателно, и ако трябва дори да отложат, защото това не е маловажно решение“, подчерта той.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.01.22", "title": "Първан Симеонов, социолог: Промени в Изборния кодекс не трябва да се правят за предстоящи избори, иначе остава съмнение за търсене на конюнктурен ефект"}
{"url": "http://www.focus-news.net/news/2019/01/22/2614952/kyustendil-v-grada-beshe-otkrita-izlozhba-s-portreti-i-dokumenti-za-osnovavaneto-na-chitalishte-bratstvo.html", "text": "Изложба с портрети и документи припомнят за основаването на читалище „Братство” преди 150 години, предаде репортер на  Радио „Фокус” – Кюстендил . Изложбата е подредена в салоните на читалището. Тя беше открита от председателя на културната институция Иван Андонов. „В тази изложба представяме портрети, нарисувани от Дечко Стаматов и Любен Бояджиев. Това са двама художници, работили през годините в читалището. Техните творби представят част от личностите, основали културната институция. Представят се и заслужилите дейци. Тук имаме портрети на Владимир Димитров – Майстора, Марин Големинов, Биньо Иванов и академик Атанас Куртев”, каза Иван Андонов. В изложбата има и документална част, в която са представени почетни членове на читалището, заслужили деятели, работили през годините. \r\nВенцеслав ИЛЧЕВ", "date": "2019.01.22", "title": "Кюстендил: В града беше открита изложба с портрети и документи за основаването на читалище „Братство”"}
{"url": "http://www.focus-news.net/news/2019/01/22/2614953/kiril-cholakov-pss-dupnitsa-2018-godina-beshe-edna-ot-nay-natovarenite-za-otryada.html", "text": "2018 година беше една от най-натоварените за отряда. Това каза за  Радио „Фокус“ - Пирин  Кирил Чолаков, ръководител на Планинска спасителна служба - Дупница. „Отрядът е вдиган 28 пъти да провежда спасителни акции. В тази бройка не влизат случаите на ски писта. Имаше три смъртни случая в района на циркуса на 7-те Рилски езера. И през останалите години е имало, но тази година бяха доста. Не казвам, че това са били най-тежките акции, но принципът е, че са най-неприятните“, каза Чолаков. По думите му много хора излизат във високата част на планината като доста не са подготвени или имат здравословен проблем, който там се засилва. \r\nЛора КАЛЧЕВА", "date": "2019.01.22", "title": "Кирил Чолаков, ПСС - Дупница: 2018 година беше една от най-натоварените за отряда"}
{"url": "http://www.focus-news.net/news/2019/01/22/2614917/zam-ministar-desislava-ahladova-predvizhdame-vavezhdane-na-nivo-na-vladeene-na-balgarskiya-ezik-za-kandidatite-koito-zhelayat-da-stanat-balgarski-grazhdani.html", "text": "Предвиждаме въвеждане на ниво на владеене на българския език за кандидатите, които желаят да станат български граждани.Това каза зам.-министърът по правосъдието Десислава Ахладова на брифинг във връзка с предлаганите от ведомството мерки за затягане на контрола по придобиване на българско гражданство, предаде репортер на  Агенция „Фокус“ .  \r\n„След анализа, който работната група много обстойно направи, почти няма държава в ЕС, която да предоставя гражданство, без да изисква от кандидатите да владеят езика на самата държава. Освен това изискването, което считаме, че трябва да се въведе, е да има доход или занятие в държавата. По този начин считаме, че няма да има случай, в който един човек да каже, че кандидатства за гражданство, само и само за да може да отиде в ЕС и да работи там т.е. той наистина трябва да се чувства български гражданин“, добави зам.-министър Ахладова. \r\nТя каза още, че познаването на българската история и на работата на институциите също ще бъдат въведени като изисквания за получаване на гражданство, като МОН ще бъде органът, който ще издава удостоверения, както е и в момента.", "date": "2019.01.22", "title": "Зам.-министър Десислава Ахладова: Предвиждаме въвеждане на ниво на владеене на българския език за кандидатите, които желаят да станат български граждани"}
{"url": "http://www.focus-news.net/news/2019/01/22/2614955/dneshna-turtsiya-darzhavata-na-razuznavaneto.html", "text": "Вестник  „Джумхуриет”  публикува актуален матирал под горното заглавие, подписан от Алиджан Улудаг. В него се цитират мнения по темата на бивш зам.-началник на разузнаването и на двама компетентни по темата юристи. \r\nАгенция „Фокус” публикува текста с известни съкращения, без редакторска намеса: Изявленията на президента Реджеп Тайип Ердоган, че кандидатите от неговата Партия на справедливостта и развитието (ПСР) за местните избори ще бъдат специално проверени от Националната разузнавателна организация (МИТ) и от разузнавателните структури на контраразузнаването, породиха оживена дискусия.  Специалисти и юристи оценяват подобни действия като откровено престъпление. \r\nОнзи ден в град Орду, Ердоган заяви буквално следното: „В централата на нашата партия извършихме пълно разследване за сигурността на подадените досега кандидатури; изследвахме всичко за тях – от глава до петите. За целта използвахме както МИТ, така и разузнавателните структури на контраразузнаването (в Турция – Генералната дирекция по сигурността (ГДС) – бел. на „Фокус”). \r\nБившият зам.-началник на МИТ Джеват Йонеш посочи, че досега не е имало такава практика МИТ да разследва кандидати на една политическа партия. Според него подобно разследване не е възможно от чисто правна гледна точка. Джеват Йонеш обръща внимание на принципа за равенство в конституцията; ако подобно право не е дадено и на опозиционните партии, то просто от юридическа гледна точа не може да бъде предоставено и на управляващата партия. Освен това, според него, без съдебно решение просто не е възможно провеждането на подобно разследване; съгласно закона за МИТ президентът може да възложи на разузнаването задачи за борба с тероризма, но това положение въобще не важи за въпросната проверка на кандидати за участие в избори на една политическа сила.  \r\nЮристът Илхан Джиханер подчерта, че подлагането на кандидат на една партия на разследване за сигурността от страна на МИТ, противоречи на правото и на закона. По думите му, „това е очевидно престъпление; незаконно картотекиране на хората.”. „Периодът на беззаконието” \r\nДруг юрист – Тургут Казан, също отговаря на въпроса дали тази практика противоречи на закона: „Вече в Турция приключи периода на конкретни събития да се търси обяснение с позоваване на правото.  В една страна, в която правото се счита за нищо, просто няма нужда да се гледа към това право - за да се обяснят действията на нейния президент. Оставете законите, те вече не зачитат и конституцията. Както каза друг колега юрист – Кемал Гьозлер, Турция в момента изживява процес на  „обез – конституционалност”. По отношение на местните избори на 31 март – виждате, че управляващите вече дори и не се притесняват да правят подобни изявления, разминаващи се с правото. Нищо от това, което правят, не кореспондира с правото. Всичко е против конституцията, против законите и против самото право.”.  „Законът е много ясен” \r\n„Според конституцията, нито една публична власт не може да използва правомощия, които не произтичат от основния закон. Законът за МИТ посочва, че извън поставените задачи на МИТ, на разузнаването не могат да бъдат възлагани никакви други задачи. Законът е много ясен. През 2010 година по време на референдума за промени на конституцията, биха извършени корекции – и то с голяма пропаганда – за защита на личните данни. Тогавашната агитация гласеше, че по време на референдума няма да бъдат използвани лични данни и няма да бъде извършвано картотекиране. В конституцията беше включен специален член 20, именно за защита на личните данни. С изявленията си обаче Ердоган напълно го нарушава. В самия закон за защита на личните данни изрично е посочено, че те могат да бъдат събирани само при ясно определени условия; обратното се определят като престъпление.”, посочва още юристът Илхан Джиханер \r\nДругият юрист – Тургут Казан, обръща внимание, че подобно картотекиране навсякъде по света тласка страните към откровен фашизъм: „Ето, точно това много прилича на  използвания преди време от същата тази ПСР термин за „Държавата на разузнаването”.  Какво се получава? Ако ти наистина виждаш проблем с кандидат-кметовете, внасяш съответен проектозакон в Меджлиса. Променяш условията за общите и за местните избори. Казваш, че разследването за сигурност и надеждност се извършва от самите партии. Най-малкото, на пръв поглед това би хармонизирало с правото. Сега няма никаква хармония нито със закона, нито с конституцията. Това е едно действие, които видимо е престъпление. Всеки гражданин, който е станал кандидат на ПСР, трябва моментално да се откаже от кандидатурата си предвид това незаконно картотекиране. Не може полицията или представители на МИТ да определят дали някой човек е подходящ за кандидат за публична изборна позиция. По време на периода на военните преврати през втората половина на 20-ти век, имахме много горчив опит от подобно картотекиране в страната. Следователно, това превратаджийско право отново се завръща в Турция. В закона много ясно е записано, че МИТ трябва да е разузнавателна организация на държавата; но не на партийната държава. Видяхме, че вече Турция се е превърнала напълно в една „Държавата на разузнаването”. Това показва, че превратът трайно се е настанил вътре в самото право.”. \r\nПревод и редакция:", "date": "2019.01.22", "title": "Днешна Турция: Държавата на разузнаването"}
{"url": "http://www.focus-news.net/news/2019/01/22/2614954/mvnr-na-gartsiya-dogovorat-ot-prespa-ne-priznava-makedonski-narod-ili-makedonska-natsiya.html", "text": "В хода на текущата гръцка кампания за разясняване на ползите от ратифицирането на договора за името между Атина и Скопие, на интернет страницата на Министерството на външните работи на Гърция бяха публикувани отговори на няколко от най-често задаваните въпроси. Един от тях е: „Признаваме ли „македонската нация“ и „македонския език“? Отговорът на Гърция е – категорично Не, предава  скопският телевизионен канал „Сител“ . Ето го и целият отговор на МВнР на Гърция на този въпрос:  \r\n1)\tСпоразумението определя само „гражданството“ на гражданите на съседа, което е правно отношение между гражданина и държавата. Освен това Бившата югославска република Македония официално потвърди пред Гърция чрез Меморандума за разбирателство от 16/1/2019 г., който е правно обвързващ за БЮРМ, че използването на термина „националност“ в английската версия на споразумението от Преспа се отнася само до „гражданство“. Всъщност, както в Гърция, така и в БЮРМ, в официалните си преводи на договора английският термин „националност“ се приравнява на думата „гражданство“. Освен това във всички международни текстове (както конвенционални, така и извъндоговорни) терминът „националност“ означава националност, а не национален произход. \r\n2)\tДнес, след повече от 25 години, в паспортите на македонските граждани, гражданството е дефинирано с думата „македонско“. От 2009 година визовата либерализация за шенгенската зона важи дори и за БЮРМ, за гражданите с тези паспорти \r\n3)\tСлед влизането в сила на Договора, „/гражданин на Република Северна Македония“ се добавя във всички пътни документи за гражданство, към термина, който вече се употебява \r\n4)\tПреспанският договор не споменава и не регулира етническите въпроси. В допълнение, изменението на Конституцията на БЮРМ гласи, че „гражданството не уточнява, нито определя етническата принадлежност на гражданите на страната“. Това е изрично и задължително за БЮРМ и се споменава във вербалната бележка, изпратена от Скопие. \r\n5)\tСъответно, Договорът не признава „македонския народ“ или „македонската нация“. Освен това споразумението не отрича правото на гръцките граждани да наричат гражданите на съседната ни държава при условията, които те използват днес (член 7). Език \r\n1)\tТретата конференция на Организацията на обединените нации за стандартизация на географските имена, проведена през 1977 г. в Атина, призна „македонския“ като официален език. В речта си през септември 1959 г. обаче външният министър Е. Авероф подчерта: „Македонският език, който се говори в Скопие, не се говори в гръцката Македония и има граматика и синтаксис“. \r\n2)\tОзначението на македонския език, с кодово наименование „MK, MKD“, се използва от 1994 г., без звездички, както може да се види на официалния уебсайт на ООН (вж. Страници 1 и 94) и както е официално представен от Международна организация по стандартизация с ISO 639-1 и 639-2:. \r\n3)\tСпоразумението изрично посочва, че официалният език на съседа принадлежи на групата на славянските езици и не е свързан с древногръцката култура на Македония и не е свързан с [...] историята, културата и наследството на Македония (член 7, параграф (4) ). \r\n4)\t Също така, съгласно споразумението, гръцките граждани си запазват правото да продължат да се отнасят към горепосочения език при условията, които понастоящем използват (член 7, параграф 5). Търговски марки \r\n1)\tСпоразумението от Преспа не засяга валидността на гръцките търговски марки под името Македония. По-специално, разпоредбите относно търговските марки са напълно съвместими с европейското законодателство и с международното право, и по-специално с Мадридския договор за търговска собственост. Това означава, че търговските марки, регистрирани от гръцки компании на национално, европейско или международно ниво и съдържащи препратки към Македония, са напълно защитени. \r\n2)\tСтатутът на съседната държава като бъдещ кандидат за членство в ЕС предполага задължение за адаптиране към европейското законодателство. Продукти, носещи наименование за произход, както и продукти с географско указание, които са свързани с Македония, вече са идентифицирани със съществуващите регламенти на ЕС и се прилагат изключително за Македония. Македонското вино, например, е вградено в регламента на ЕС. По своята същност географските определения се отнасят до конкретни региони, а не до цели страни. Фактът, че споразумението съдържа изрично позоваване на работата на международна експертна група в рамките на ЕС, гарантира интересите на компаниите в страната като страна-членка. \r\n3)\tСпоразумението създава условия за диалог между бизнес общностите на двете страни, които добросъвестно ще намерят изход и решения на други въпроси, които могат да бъдат свързани с търговски марки и корпоративни логота в бъдеще. Във всеки случай, това, което е гарантирано в европейското и националното законодателство, е въведено и не се променя. \r\nПревод и редакция:", "date": "2019.01.22", "title": "МВнР на Гърция: Договорът от Преспа не признава \"македонски народ\", или \"македонска нация\""}
{"url": "http://www.focus-news.net/news/2019/01/22/2614961/mvr-39-godishen-mazh-e-zadarzhan-za-grabezha-na-83-godishnata-zhena-v-grad-gurkovo.html", "text": "39-годишен мъж е задържан за грабежа на 83-годишната жена в град Гурково. Това съобщиха от пресцентъра на  МВР . Окръжна прокуратура – Стара Загора му е повдигнала обвинение за грабеж в условията на опасен рецидив и е удължила мярката му за задържане до 72 часа.  \r\nАктивното разследване на криминалистите от РУ - Казанлък и колегите им от ОДМВР - Стара Загора започнало веднага след подадения на 20 януари 2019 г. към 23.30 часа сигнал за бита и ограбена в дома ѝ  83-годишна жена от град Гурково. Пристигналият на адреса полицейски екип е извършил оглед на мястото, а в разговора си с жертвата е получил и по-точен ориентир за профила на извършителя. В резултат на проведените оперативно-издирвателни действия и ежедневна превантивна работа с криминалния контингент, два часа по-късно криминалистите се насочили към заподозрения извършител на престъплението – 39-годишен местен жител. Той бил установен в дома му, а при разпита е направил пълни самопризнания и върнал отнетите вещи. Мъжът е с множество криминални прояви, с 10 присъди за кражби, част от които ефективни.  \r\nСлед доклад на материалите, Окръжна прокуратура – Стара Загора му е повдигнала обвинение за грабеж в условията на опасен рецидив и е удължила мярката му за задържане до 72 часа. Работата по документирането на случая продължава в рамките на образуваното досъдебно производство по чл.198, ал.1 от НК, под наблюдението на Прокуратурата.", "date": "2019.01.22", "title": "МВР: 39-годишен мъж е задържан за грабежа на 83-годишната жена в град Гурково"}
{"url": "http://www.focus-news.net/news/2019/01/22/2614959/parvan-simeonov-sotsiolog-trudno-shte-se-kontrolirat-partiynite-porachki-pri-publikuvane-na-sotsiologicheski-danni-v-izborniya-den.html", "text": "Трудно ще се контролират партийните поръчки при публикуване на социологически данни в изборния ден. Това каза в интервю за  Агенция „Фокус“  социологът и директор на „Галъп интернешънъл“ Първан Симеонов във връзка с предложението на ГЕРБ да отпадне забраната за публикуване на резултатите от социологическите проучвания в деня на размисъл и в изборния ден. Според него целта на предложението е да служи за превенция от манипулативната и невярна информация относно социологическите допитвания в изборния ден. „Ако отпадне забраната, всеки ще може да знае от коя агенция идват съответните данни и да си направи сметката, дали да вярва или не“, посочи той. Според него обаче има и социологически агенции, които правят проучванията си на база публикувани вече материали, което може да доведе до оповестяване на невярна информация. „Не ми се иска да го вярвам, но има и агенции, които просто усредняват числата, които колегите им получават. Тогава някой ще прави екзит пол, а други могат да имитират, защото не е много трудно, когато получаваш от различни места числа и данни и просто да ги усредниш. Тук идва големият проблем, как ще се обясни на хората, кои агенции наистина правят екзит пол“, коментира социологът, като се позова на предложението, форма на лицензиране от страна на изборната администрация, която да показва коя агенция по каква методика работи, кои секции покрива, кои са извадките и т.н. „Да се види кой наистина прави екзит пол в изборния ден, защото всичките стават еднакви в очите на хората, а това не е така. Вторият голям проблем, заедно с екзит пола, ще се опитват да пускат и други проучвания, правени преди това, което ще обърка хората, защото не съм много сигурен, че те знаят технологията на допитването“, заяви Симеонов. „Трети проблем, до сега беше трудно да се контролира дали не излизат партенки при открехната врата, а сега като падне забраната и отворим напълно вратата, как ще контролираме“, допълни той. Според него месеци преди изборите Централната избирателна комисия (ЦИК) трябва да провежда разяснителна кампания що е това екзит пол, кои са агенциите, които работят и за коя медия работят. „Защото най-често проучването се прави за медии или за партия, защото понякога и политически партии възлагат проучване на агенциите. Това е много важно да се знае кой поръчва“, подчерта социологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.22", "title": "Първан Симеонов, социолог: Трудно ще се контролират партийните поръчки при публикуване на социологически данни в изборния ден"}
{"url": "http://www.focus-news.net/news/2019/01/22/2614942/pernik-gripnata-vakantsiya-v-oblastta-se-udalzhava-do-25-yanuari.html", "text": "На основание предписание на Рeгионалната здравна инспекция за провеждане на задължителни хигиенни и противоепидемични мерки № 87/22.01.2019 г., дните 23 януари 2019 г. и 24 януари 2019 г. са обявени за неучебни за училищата на територията на област Перник. Учебните занятия ще бъдат подновени на 25 януари 2019 г. Това съобщиха от  пресцентъра на Областна администрация-Перник. \r\nПрипомняме, че с цел ограничаване на епидемичния процес и превенция, РЗИ-Перник връчи предписание на Началника на РУО на МОН за обявяване на дните 17, 18, 21 и 22 януари за неучебни дни на територията на областта. \r\nНивото на интензивност на епидемичния процес по отношение на грип и остри респираторни заболявания в област Перник за периода 14 януари 2019 г.- 20 януари 2019 г. (трета седмица на 2019 г.), е увеличено и достига eпидемични стойности – заболеваемост 277,02 на 10 000 души население (срещу 175,18 за предходната седмица). Сред наблюдаваните общо 7364 лица от всички възрастови групи (през третата седмица на този месец) са регистрирани 204 случаи на остри респираторни заболявания (за предходната седмица 129). Най-висока е заболеваемостта във възрастовите групи 0-4 г. (1884,98), следвана от възрастовата група 5-14 г. (540,94) и 15-29 г. (323,66). Болните в детска и училищна възраст са повече от 50% от всички заболели.", "date": "2019.01.22", "title": "Перник: Грипната ваканция в областта се удължава до 25 януари"}
{"url": "http://www.focus-news.net/news/2019/01/22/2614962/kyustendil-3-459-elektronni-vinetki-sa-izdadeni-na-hora-s-uvrezhdaniya-ot-oblastta.html", "text": "3 459 електронни винетки са издадени на хора с увреждания от област Кюстендил. Това съобщи пред журналисти Радостина Васева, директор на Дирекция „Социално подпомагане” – Кюстендил, предаде репортер на  Радио „Фокус” – Кюстендил . Васева посочи, че през 2018 година броят на издадените винетни стикери е бил 6 069.  \r\nПо думите ѝ към момента продължава приемането на заявления, с които се отпускат безплатни електронни винетки за хората с увреждания. Правоимащи са хората с 50% и над 50% намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Тези групи хора имат право да получат безплатно годишна винетна такса за един собствен или съпружеска имуществена общност лек автомобил с обем на двигателя до 2000 куб. см и мощност до 117,64 kW – 160 к.с. \r\nВенцеслав ИЛЧЕВ", "date": "2019.01.22", "title": "Кюстендил: 3 459 електронни винетки са издадени на хора с увреждания от областта"}
{"url": "http://www.focus-news.net/news/2019/01/22/2614960/gl-inspektor-borislav-muerov-sdvr-ne-e-normalno-da-se-zavira-v-litseto-na-politseyski-sluzhitel-telefon-dokato-izpalnyava-sluzhebnite-si-zadalzheniya.html", "text": "Не е нормално да се завира в лицето на полицейски служител телефон, докато изпълнява служебните си задължения. Това каза на брифинг главен инспектор Борислав Муеров, началник на отдел „Охранителна полиция” към СДВР, по повод инцидента, възникнал в неделя в столичния квартал „Дружба“, предаде репортер на  Агенция „Фокус“ . „Във връзка с пътнотранспортното произшествие в кв. „Дружба“ пред блок 412, извършихме много бърза проверка, за да бъде много достоверно и да се разбере самата истина. От извършената проверка и събраните материали става ясно, че около 14.30 часа на 20 януари е получен сигнал в оперативна дежурна част на отдел Пътна полиция, където е насочен екип за извършено ПТП. При отиване на място на екипа се установява служителя, който подава сигнала и че единият автомобил е ударен. В непосредствена близост се установява и друг автомобил, който има съответствия в самата ситуация с ПТП. При създалата се ситуация колегите добросъвестно започват да обработват документацията и при пристигане на едно от лицата, чиято е собственост е другият автомобил, то започва да се държи агресивно спрямо полицейските служители. Той започва да заснема действията на полицейските служители в непосредствена близост до тях“, разказа гл. инспектор Муеров, като подчерта, че телефонът е бил буквално в лицето на полицейския служител.  \r\n„От предупреждението и разпореждането на полицейските служители от отдел \"Пътна полиция\", той не си взима забележка и започва да бута служителя на реда. От създалата се ситуация полицаят пада на земята и си наранява дланта и пръстите. След което полицаите са задържали въпросното лице. Той е отведен в 8-о Районно управление, а нашият служител е заведен в лечебно заведение. От прегледа, който му е направен се установява, че е с лека телесна повреда, за което е освидетелстван. В 8-о Районно управление е образувано бързо досъдебно полицейско производство по чл. 131, ал. 2 за лека телесна повреда при и по време на изпълнение на служебните задължения на полицейски служител. Оформени са всички документи на лицето, което е задържано за 24 часа“, заяви главният инспектор. \r\n„Цялата преписка е докладвана в Софийска районна прокуратура с допълнителни указания. Не виждам никакво нарушение на закона на полицейския служител и това, което имаме и ние като записи, това е от неговия телефон и няма други свидетели. Сходствата на ударените коли доказват за вината на задържаното лице. До сега предприемахме доста либерално отношение спрямо такива ситуации, с цел по-добро и безконфликтно излизане от подобни ситуации“, посочи още той, като призива  всички полицейски служители, от тук нататък стриктно да си изпълняват полицейските задачи и всички инструкции, както е във всички европейски държави.  \r\nИрина ИВАНОВА", "date": "2019.01.22", "title": "Гл. инспектор Борислав Муеров, СДВР: Не е нормално да се завира в лицето на полицейски служител телефон, докато изпълнява служебните си задължения"}
{"url": "http://www.focus-news.net/news/2019/01/22/2614963/varna-apelativniyat-sad-potvardi-parvonachalniya-arest-na-mazh-obvinen-v-pritezhanie-na-golyamo-kolichestvo-narkotitsi-s-tsel-razprostranenie.html", "text": "Апелативният съд потвърди първоначалния арест на мъж, обвинен в притежание на голямо количество наркотици с цел разпространение. Това съобщиха от пресцентъра на  Апелативен съд - Варна . Ферди Х. е разследван по досъдебно производство на РУ на МВР - Исперих затова, че държал опиати, за да ги разпространява. Днес състав на Апелативния съд във Варна потвърди като законосъобразно определение на ОС – Разград, с което спрямо обвиняемия е била определена първоначална мярка за неотклонение „Задържане под стража“. \r\nДосъдебното производство е образувано на 14 януари тази година, след като в с. Китанчево, община Исперих, при специализирана полицейска акция от дома на Ферди са били иззети 433 таблетки, които при полеви наркотест реагирали положително за наличие на опиати. Ден по-късно Ферди Х. е привлечен като обвиняем затова, че без надлежно разрешително е придобил и държал високи  рискови наркотични вещества на стойност около 7 000 лв., предназначени за разпространение.  \r\nДнес въззивният апелативен съд сподели основанията на ОС – Разград за определяне на първоначалния арест. Те се базират на данните, събрани в хода на разследването - протокол за оглед, показанията на свидетелите и други материали. Съвкупната им преценка обосновава предположението, че обвиняемият е извършил престъплението. \r\nИ този съд намира, че съвсем реална е опасността Ферди да извърши престъпление или да се укрие от наказателно преследване. Изготвена е била характеристична справка от РУ на МВР, в която се посочват контакти на обвиняемия  с криминално проявени лица от региона. Този факт както и тежестта на престъплението и строгата санкция на закона мотивират допълнително съда да потвърди първоначалната мярка за неотклонение. \r\nОпределението на Варненския апелативен съд, с което се потвърждава първоначалния арест на Ферди Х., разследван по досъдебно производство на РУ на МВР - Исперих затова, че държал опиати, за да ги разпространява е окончателно.", "date": "2019.01.22", "title": "Варна: Апелативният съд потвърди първоначалния арест на мъж, обвинен в притежание на голямо количество наркотици с цел разпространение"}
{"url": "http://www.focus-news.net/news/2019/01/22/2614964/nkzhi-opasnata-selfi-maniya-po-vagonite-i-zhp-liniite-prodalzhava-da-osakatyava-i-da-vzima-zhertvi.html", "text": "От първия смъртен случай досега са изминали години, но опасната селфи мания продължава да осакатява и да взима жертви. Това съобщават от  пресцентъра на НКЖИ , позовавайки се на публикация във Вестник \"Телеграф\", с автор Адела Коцева, във връзка с опасните селфита върху вагоните и жп линиите. \r\nОбучават ученици за опасностите от смъртоносните селфита по вагоните и жп линиите. \r\nГодината е 2014 г., мястото е Нова Загора. Едно дете се опитва да се качи на вагон цистерна, за да се снима със свои приятели. Вместо спомен за цял живот обаче 13-годишното момиче е покосено от 27 500 волта напрежение. Три седмици по-късно издъхва. А година по-късно е само част от черната статистика за селфи манията. Релси, влакови композиции, високи сгради, изоставени комини. Това са само част от опасните места, но които младежите рискуват живота си заради снимка със смъртта. Мотивът тук обаче не е само за най-интересен и вълнуващ, но и за най-харесван кадър. Защото в днешно време борбата за „лайкове“ е безмилостно жестока. И в някои случаи взема своите жертви. А те често са невръстни деца, попаднали в капана на социалните мрежи и интернет. \r\nТук е моментът за пореден път на си зададем най-логичния въпрос. Заслужава ли си да изложиш живота си на риск заради няколко стотици „лайкове“? Преди да отговорите обаче се върнете в тийнейджърските си години. Разходете се по коридорите на училището си в голямото междучасие и си припомнете колко важно е да си „готин“ и популярен. Да те харесват и приемат. Едно „екстремно селфи“ може да осигури това на всяко хлапе. А опасността прави „играта“ още по-забавна. И точно тук идва ролята на възрастния. Който отдавна е разбрал, че всичко това е без значение, но и е забравил колко изкушаващо е. липсата на интерес сред някои родители води и до липсата на контрол. Защото когато няма никакъв надзор над хлапетата, нещата излизат извън релси. Буквално. \r\nНо истината е, че дори и най-добрият родител никога не може да бъде сигурен какво се случва навън. Защото, колкото и добре да си мислим, че познаваме децата си, няма как да бдим над тях във всеки един момент. И така попадаме в омагьосания кръг на безсилието. От първия смъртен случай досега са изминали години, но опасната селфи мания продължава да осакатява и да взима жертви. Само преди седмица ученик пострада от волтова дъга, отново в опит да се снима върху вагон на БДЖ. И това е поредното доказателство за липсата на адекватни мерки. Защото е крайно време да разберем, че ние всъщност имаме контрол върху случващото се. Ние като родители, като свидетели, като общество. И единственото оръжие, с което разполагаме, са разговорите с децата. У дома, на улицата, в училище.  \r\nЗащото, ако останем в ролята на мълчаливи наблюдатели, ще продължаваме да чуваме за поредното осакатено хлапе със смартфон в ръка. Докато то не се окаже нашето. \r\nАвтор: Адела Коцева \r\nВестник \"Телеграф\"", "date": "2019.01.22", "title": "НКЖИ: Опасната селфи мания по вагоните и жп линиите продължава да осакатява и да взима жертви"}
{"url": "http://www.focus-news.net/news/2019/01/22/2614966/radostina-vaseva-direktsiya-sotsialno-podpomagane-kyustendil-sazdadena-e-nova-vazmozhnost-za-proverka-na-otpusnatite-bezplatni-vinetki-za-hora-s-uvrezhdaniya.html", "text": "Създадена е нова възможност за проверка на отпуснатите безплатни винетки за хора с увреждания. Това съобщи пред журналисти Радостина Васева, директор на Дирекция „Социално подпомагане” – Кюстендил, предаде репортер на  Радио „Фокус” – Кюстендил . За улеснение на правоимащите лица на интернет страницата на Агенцията за социално подпомагане е добавен бутон „Проверка на електронна винетка на правоимащите лица“. По този начин хората с увреждания могат да проверяват дали им е издаден валиден електронен стикер за 2019 година. При посещение на линка, проверката се извършва чрез въвеждане на ЕГН на правоимащото лице и регистрационен номер на автомобила му, след което системата визуализира информация за заредена електронна винетка в Агенция „Пътна инфраструктура” и срока на валидността ѝ. Хората с увреждания могат да проверяват дали им е издадена електронна винетка, както и по досегашния ред – в Дирекция „Социално подпомагане“ по настоящ адрес. \r\nВенцеслав ИЛЧЕВ", "date": "2019.01.22", "title": "Радостина Васева, Дирекция „Социално подпомагане” – Кюстендил: Създадена е нова възможност за проверка на отпуснатите безплатни винетки за хора с увреждания"}
{"url": "http://www.focus-news.net/news/2019/01/22/2614958/pazardzhik-oblastniyat-shtab-za-borba-s-gripa-i-ostrite-respiratorni-zabolyavaniya-shte-provede-zasedanie-na-23-yanuari.html", "text": "Областният щаб за борба с грипа и острите респираторни заболявания в Пазарджик ще проведе заседание на  23 януари 2019 г. от 10.30 часа в приемната зала на Областна администрация - Пазарджик, съобщиха от  Областната администрация . Щабът ще решава дали да прекрати или удължи грипната епидемия за област Пазарджик. Решенията на Щаба ще бъдат оповестени от областния управител след края на заседанието.", "date": "2019.01.22", "title": "Пазарджик: Областният щаб за борба с грипа и острите респираторни заболявания ще проведе заседание на 23 януари"}
{"url": "http://www.focus-news.net/news/2019/01/22/2614956/obyavena-e-gripna-epidemiya-na-teritoriyata-na-oblast-haskovo-ot-23-do-28-yanuari.html", "text": "От днес РЗИ – Сливен обявява грипна епидемия на територията на област Сливен. Това съобщиха от пресцентъра на  Министерството на здравеопазването . На началника на РУО - Сливен е направено предложение за преустановяване на учебните занятия в училищата на територията на областта за периода от 23 януари 2019 г. до 27 януари 2019 г.  \r\nОт 23 януари РЗИ – Хасково обявява грипна епидемия на територията на област Хасково. Издадено е предписание за прекратяване на учебните занятия в училищата в областта за периода от 23 януари 2019 г. до 28 януари 2019 г. (включително).  \r\nДо второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.", "date": "2019.01.22", "title": "Обявена е грипна епидемия на територията на област Хасково от 23 до 28 януари"}
{"url": "http://www.focus-news.net/news/2019/01/22/2614968/sport-rafael-nadal-pobedi-fransis-tiafo-s-30-seta-v-melbarn.html", "text": "Световният номер 2 Рафаел Надал победи категорично с 3:0 сета американеца Франсис Тиафо, който елиминира Григор Димитров и се класира за полуфиналите на Откритото първенство на Австралия. За място на финала той ще спори с гръка Стефанос Циципас, който победи сензационно Роджър Федерер на осминафиналите.", "date": "2019.01.22", "title": "Спорт: Рафаел Надал победи Франсис Тиафо с 3:0 сета в Мелбърн"}
{"url": "http://www.focus-news.net/news/2019/01/22/2614965/dha-erdogan-shte-se-sreshtne-s-putin-v-sryada-v-moskva.html", "text": "Турският президент Реджеп Тайип Ердоган ще се срещне с президента на Русия Владимир Путин в сряда в Москва, предаде информационната агенция ДХА.  Според източници от Президентството, Ердоган ще направи еднодневна визита в Москва, съпровождан от турски министри и други компетентни лица. Освен разговори насаме, ще има и среща на двете официални държавни делегации. Ще бъдат обсъдени ситуацията в Сирия, регионални въпроси, двустранните отношения и актуални международни теми, посочва още ДХА. \r\nПревод и редакция:", "date": "2019.01.22", "title": "ДХА: Ердоган ще се срещне с Путин в сряда в Москва"}
{"url": "http://www.focus-news.net/news/2019/01/22/2614969/plovdiv-byuroto-po-truda-v-asenovgrad-zapochna-nov-razshiren-priem-na-zayavleniya-za-osiguryavane-na-detegledachi.html", "text": "Бюрото по труда в Асеновград започна нов разширен прием на заявления по проект „Родители в заетост”. Това съобщиха за  Радио „Фокус“ – Пловдив  от Бюрото по труда. Заявления могат да се подават до 28 февруари. Прием право да подават заявления по проекта имат родители на деца от 0 до 12 години. Тези, които могат да се възползват от услугата и желаят да подадат своите документи за участие, трябва да бъдат от групите – родители на деца до 5-годишна възраст, незаписани в детска ясла/градина, които имат осигурено работно място по трудово/служебно правоотношение или са самонаети/самоосигуряващи се лица, но към момента полагат грижа за децата си и не са се върнали на работа, също многодетни родители на деца до 12-годишна възраст, които са се върнали на работните си места, и децата посещават детски ясли/градини, както и училище, както и безработни лица, регистрирани в Бюрото по труда, които са родители на деца до 5-годишна възраст, незаписани в детска ясла/градина, или многодетни родители на деца до 12-годишна възраст, посещаващи детски ясли/градини, както и училище.  \r\nТези родители, които дългосрочно ползват отпуск или отсъстват от работа поради отглеждане на дете/деца до 5 години и имат осигурено работно място – по трудово правоотношение или като самонаети/ самоосигуряващи се лица, не следва да са се върнали на работа до получаване на одобрение за включване в проекта. Безработните родители трябва да започнат работа при работодател или като самонаето/самоосигуряващо се лице в рамките на 4 месеца от получаване на услугата за отглеждане на дете.  \r\nСлед като започнат работа, договорът на детегледача може да бъде удължен и така той да полага грижа за детето в срок до 18 месеца. Максималният срок за получаване на услугата „детегледач” е до 18 месеца или до навършване на 5 или 12 години на детето/децата. \r\nБюрото по труда ще продължи да извършва подбор сред регистрираните безработни лица за детегледачи, като ги насочва за одобрение от родителите. Заявления от родители ще се приемат в посочения период на хартиен носител, лично или на имейл: roditeli-v-zaetost@az.government.bg, сканирани с подпис или електронно подписани, в работни дни между 8.30 и 17.00 часа. \r\nВ рамките на първите два приема 1 514 родители от страната са одобрени и включени в проекта от общо 2 977 подали заявления. 3 449 безработни лица са изявили желание да бъдат наети като детегледачи, а одобрените са 2 501. Сключени са 1 425 трудови договори с детегледачи. \r\nПроектът „Родители в заетост“ е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на деца. \r\nТони МИХАЙЛОВ", "date": "2019.01.22", "title": "Пловдив: Бюрото по труда в Асеновград започна нов разширен прием на заявления за осигуряване на детегледачи"}
{"url": "http://www.focus-news.net/news/2019/01/22/2614970/kyustendil-zhiteli-na-bobov-dol-signalizirat-za-psihichno-bolna-zhena-koyato-lyaga-na-patnoto-platno-na-vhoda-na-grada-za-da-iska-ot-preminavashtite-avtomobili-pari.html", "text": "Психично болна жена от Бобов дол представлява опасност за пътуващите в района. Това съобщиха  слушатели на Радио „Фокус” – Кюстендил . Жената лягала на пътното платно на входа на града и чакала да минат автомобили. При спиране на моторните превозни средства, жената искала пари от водачите на автомобилите. За случая са сигнализирани органите на реда, които неколкократно са премахвали жената от пътното платно. Предстои проблемът да бъде представен и на насроченото за този месец заседание на Общинския съвет в Бобов дол. \r\nВенцеслав ИЛЧЕВ", "date": "2019.01.22", "title": "Кюстендил: Жители на Бобов дол сигнализират за психично болна жена, която ляга на пътното платно на входа на града, за да иска от преминаващите автомобили пари"}
{"url": "http://www.focus-news.net/news/2019/01/22/2614973/veliko-tarnovo-tsigani-sa-napadnali-meditsinski-ekip-v-tsentara-po-hemodializa-vav-mobal-d-r-stefan-cherkezov.html", "text": "Двама мъже и една жена - цигани, са нападнали медицински екип в Центъра по хемодиализа във МОБАЛ „Д-р Стефан Черкезов“. Това съобщиха от  лечебното заведение . Инцидентът е станал преди минути, когато екип на Реанимацията бил повикани по спешност да реанимират възрастна жена в тежко състояние в резултат на диабет. Докато лекарите се опитвали да спасят жената, близките ѝ нахлули в Центъра по хемодиализа в болницата, започнали да се саморазправят с медиците, като отправяли закани и заплахи към тях: „Няма да излезете живи оттук!“. \r\nВъпреки усилията на лекарите, възрастната пациентка е починала, което още повече ожесточило близките ѝ. \r\nНа мястото веднага били повикани охранители и екип на полицията, който се наложило със сила да изведе нападателите", "date": "2019.01.22", "title": "Велико Търново: Цигани са нападнали медицински екип в Центъра по хемодиализа във МОБАЛ „Д-р Стефан Черкезов“"}
{"url": "http://www.focus-news.net/news/2019/01/22/2614972/sliven-okrazhniyat-sad-ostavi-v-aresta-zhena-obvinena-za-grabezh-na-83-godishna-zhena-v-selo-asenovets.html", "text": "Окръжният съд остави в ареста жена, обвинена за грабеж на 83-годишна жена в село Асеновец. Това съобщиха от пресцентъра на  Окръжна прокуратура – Сливен . По искане на Окръжната прокуратура съдът задържа под стража Даниела С. Тя е обвинена за това, че на 14 октомври 2018 г. в с. Асеновец, общ. Нова Загора, при условията на опасен рецидив, отнела чужди движими вещи  - на обща стойност 11 лв., от владението на 83-годишна жена, като за това употребила сила. \r\nСпоред прокурора налице е обосновано предположение за това, че Даниела С. е извършила престъплението, в което е обвинена. Представителят на държавното обвинение посочи, че обвиняемата може да се укрие или да извърши ново престъпление. \r\nСъдът прие мотивите на прокурора и задържа под стража Даниела С. Определението на Окръжен съд – Сливен може да бъде обжалвано пред Апелативен съд – Бургас.", "date": "2019.01.22", "title": "Сливен: Окръжният съд остави в ареста жена, обвинена за грабеж на 83-годишна жена в село Асеновец"}
{"url": "http://www.focus-news.net/news/2019/01/22/2614971/parvan-simeonov-sotsiolog-publikuvaneto-na-ekzit-pol-v-denya-na-izbori-shte-vliyae-na-elektorata-pri-glasuvane.html", "text": "Публикуването на екзит пол в деня на избори ще влияе на електората при гласуване. Това каза в интервю за  Агенция „Фокус“  социологът и директор на „Галъп интернешънъл“ Първан Симеонов във връзка с предложението на ГЕРБ да отпадне забраната за публикуване на резултатите от социологическите проучвания в деня на размисъл и в изборния ден. „Ако накрая на изборния ден видиш, че формацията, която ти подкрепяш е малко под бариерата, ще излезеш и ще гласуваш. Ако видиш, че формацията, която подкрепяш няма никакви шансове, я отидеш, я не. Но може да се окаже, че тази формация е имала шансове, но просто някой екзит пол е бил не добър. Ако през целия изборен ден излизат широко резултати от екзит пол, ситуацията на гласуване ще е по-различна“, посочи социологът. Според него хората, които смятат, че при отмяна на забраната изборният процес ще остане непроменен, се заблуждават. „Досега текат едни неща в медиите и хората имат едно на ум. Представете си какъв писък може да настане, ако към 10.00 часа сутринта на европейските избори по-твърдите електорати на БСП и ДПС изглеждат по-мобилизирани от този на ГЕРБ. Това може да стане“, допълни той. \"Това е много сериозен залък, и аз не съм много убеден в изключителната експертизата на нашия текущ парламент. Моят съвет би бил - мислете 10 пъти преди да направите нещо“, изтъкна Симеонов. „Големият проблем на екзит пола ще бъдат местните избори, не толкова европейските“, каза той, като уточни, че при европейските има едни генерални тенденции, социологическите проучвания могат да окажат влияние ако силите на БСП и ГЕРБ бъдат изравнени. \"При местните избори е опасно, защото по-малките масиви гласове, могат да повлияят по-драматично на резултата. Хората си влияят“, подчерта той. По думите му идеята за публикуване на социологически сондажи и проучвания в деня на избори е да могат хората да направят информиран избор. „Моята партия или коалиция, която ми е на сърце, няма големи шансове, и аз ще имам възможност да гласувам за друга, която е по-близка до моите възгледи. Или обратно, коалицията, на която аз симпатизирам е с малко зад друга, следователно трябва да се мобилизираме моята общност, приятелски кръг и семейство. Това е информираният избор, в който хората виждат какво мислят останалите“, допълни той. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.22", "title": "Първан Симеонов, социолог: Публикуването на екзит пол в деня на избори ще влияе на електората при гласуване"}
{"url": "http://www.focus-news.net/news/2019/01/22/2614975/veliko-tarnovo-pop-panayotovata-kashta-v-arbanasi-shte-bade-restavrirana-v-originalen-vid.html", "text": "Поп-Панайотовата къща в с. Арбанаси, която е частна собственост, ще бъде реставрирана в оригиналния си вид. Това бе потвърдено по време на работна среща, инициирана от кмета на Велико Търново Даниел Панов. Това съобщиха от пресцентъра на  Общината . Градоначалникът нареди проверка на движението по проекта за реконструкция, който вече е съгласуван с Националния институт за недвижимо културно наследство и е одобрен от главния архитект на Община В. Търново. \r\nСтаринната къща в с. Арбанаси е със статут на паметник на културата. Притежателите са британци, а намерението им е да направят пълна външна реставрация по всички правила, както и вътрешна адаптация на недвижимата културна ценност. Това увери и техният български представител, присъствал на работната среща. \r\nПроектът за реставрация бе представен от арх. Иван Чолаков, а в разговорите участваха главният архитект на старопрестолния град Николай Малаков, представителят на Министерството на културата арх. Милен Маринов, експертът по културно наследство арх. Донка Колева, директорът на общинската дирекция „Строителство и устройство на територията“ инж. Динко Кечев и негови колеги. \r\nДо началото на строителните дейности къщата и зидовете й е бъдат поставени под особен надзор, а в Министерството на културата ще бъде представена актуална информация за състоянието на сградата и за проектираната реставрация. Страховете, че ще има промени по вида на къщата, са напълно неоснователни, увериха архитектите.", "date": "2019.01.22", "title": "Велико Търново: Поп-Панайотовата къща в Арбанаси ще бъде реставрирана в оригинален вид"}
{"url": "http://www.focus-news.net/news/2019/01/22/2614977/kyustendil-29-detegledachi-sa-naeti-v-ramkite-na-parvite-dva-priema-po-proekta-roditeli-v-zaetost-za-oblastta.html", "text": "29 детегледачи са били наети в рамките на първите два приема по проекта „Родители в заетост” за област Кюстендил. Това каза пред  Радио „Фокус” – Кюстендил  Станислава Поповска, директор на Регионална дирекция по заетостта – Благоевград. „По този проект, през 2018 година имаше два приема на документи. За областта ляха подадени в двете бюра по труда в Кюстендил и Дупница, 67 заявления от страна на родители. Бяха одобрени 31 родители. Подписаните трудови договори с детегледачи бяха 29”, каза Станислава Поповска.  \r\nПо думите ѝ към момента се приемат заявления и от страна на кандидатите за детегледачи. Това могат да бъдат търсещи работа безработни лица – младежи до 29 години включително, както и търсещи работа, безработни и неактивни лица над 30 години или  лица в неравностойно положение на пазара на труда. Вече се приемат и документи за участие в проекта, за осигуряване на заетост на длъжност „детегледач”. Бюрото по труда ще насочва такива безработни лица към самите родители. Самите родители одобряват с кой детегледач ще бъде сключван договор. „Детегледачите ще бъдат назначавани със срок до 18 месеца или до навършване на 5 или на 12 години на съответното дете, което се гледа. Те ще бъдат назначавани на работен ден от 8 часа, а заплатата е минималната определена за страната, за тази година – 560 лева”, каза Станислава Поповска. \r\nВенцеслав ИЛЧЕВ", "date": "2019.01.22", "title": "Кюстендил: 29 детегледачи са наети в рамките на първите два приема по проекта „Родители в заетост” за областта"}
{"url": "http://www.focus-news.net/news/2019/01/22/2614957/smolyan-oblastnata-bolnitsa-raboti-s-palen-kapatsitet-zaradi-gripnata-epidemiya-uvelichen-e-i-broyat-na-leglata.html", "text": "Заради грипна епидемия в област Смолян, със заповед на изпълнителния директор на МБАЛ „Д-р  Братан Шукеров” д-р Марин Даракчиев са взети всички мерки, които се изискват по нормативна база, спрени са и плановите операции. Това каза д-р Емилия Апостолова, зам.-директор по медицинските дейности, съобщиха от  болницата . Продължава повишеният прием на пациенти в някои от отделенията, основно с усложнения на вирусната инфекция. Все още е увеличен приемът в Пулмология, Кардиология и ОАИЛ. „По потока на пациенти в Спешно отделение и в Неотложния кабинет се съди за това, че няма особено намаляване на патологията\", коментира д-р Апостолова. \r\nВъв връзка с повишената заболеваемост и на основание Наредба № 49 изпълнителният директор д-р Марин Даракчиев е издал заповед, с която временно са увеличени броя на леглата в отделенията, в които има по-голям прием. В ОАИЛ освен пневмониите с дихателна недостатъчност се лекуват и други пациенти, които имат показания за лечение в отделението. Работи се на пълен капацитет. Болните, които имат нужда от хоспитализация не се връщат. Осигурен е в достатъчен обем персонал. Подсигурена е и болничната аптека с необходимите медикаменти, в това число и противовирусни.", "date": "2019.01.22", "title": "Смолян: Областната болница работи с пълен капацитет заради грипната епидемия, увеличен е и броят на леглата"}
{"url": "http://www.focus-news.net/news/2019/01/22/2614974/burgas-riosv-proveri-signal-za-stroitelstvo-na-kamping-gradina-ustanoven-e-stroezh-v-ramkite-na-zashtitena-zona-bakarlaka.html", "text": "РИОСВ - Бургас извърши проверка на сигнал за строителство на къмпинг „Градина“ в землището на Созопол, получен късно вчера в инспекцията. Това съобщиха от пресцентъра на  РИОСВ . По време на проверката е установено, че строителството засяга частни имоти с проведени процедури по екологичното законодателство. Строителният обект не е обозначен, но по местоположението му става ясно, че се касае за съгласувано скоро инвестиционно предложение за изграждане на ресторант, бар, магазини, обслужваща улица и паркинг в частен имот на площ от 5.5 дка.  \r\nИмотът попада в границите на защитена зона „Бакърлъка“ – защитена зона за опазване на дивите птици, и граничи със защитена зона „Плаж Градина – Златна рибка“ – за опазване на природните местообитания и на дивата флора и фауна.  \r\nРИОСВ - Бургас е провела процедура по реда на чл. 31 от Закона за биологичното разнообразие, чрез изискан доклад за оценка на съвместимостта на инвестиционното предложение с предмета и целите на опазване на защитените зони. Процедурата е приключила с решение №БС-2-ОС/14.03.2018г., с което инвестиционното предложение е съгласувано.  \r\nРешението не е обжалвано в законоустановения срок и е влязло в сила. Имотът, предмет на инвестиционното предложение, попада в устройствена зона за курорт и допълващи дейности съгласно ОУП на Община Созопол, който е преминал през екологична оценка в МОСВ.  \r\nПо отношение на строителството и спазването на ЗУТ, РИОСВ ще сезира компетентните органи – Община Созопол и РДНСК - Бургас.", "date": "2019.01.22", "title": "Бургас: РИОСВ провери сигнал за строителство на къмпинг „Градина“, установен е строеж в рамките на защитена зона „Бакърлъка“"}
{"url": "http://www.focus-news.net/news/2019/01/22/2614976/veliko-tarnovo-okrazhnata-prokuratura-predade-na-sad-nepalnoleten-mladezh-za-ubiystvo-na-momche.html", "text": "Окръжна прокуратура – Велико Търново внесе в съда обвинителен акт срещу непълнолетен за убийство на друго момче. Това съобщиха от пресцентъра на  Апелативна прокуратура - Велико Търново \r\nОбвинението срещу В. В. /роден пред 2002 г./ е за това, че на 21.08.2018 г. в река Дунав, в участъка й в землището на гр. Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил А. Ф. /на 17 години/ от гр. Свищов  – престъпление по чл. 115, вр. чл. 63 от НК. \r\nОбвиняемият е ученик, проявявал агресивно поведение към по-малки ученици, и е регистриран в Детска педагогическа стая в РУ - Свищов за извършени системни противообществени прояви на територията на учебното заведение.  \r\nНа 21.08.2018 г. около обяд обвиняемият, заедно с двама негови приятели и братовчед му – пострадалият А.Ф., отишли на брега на река Дунав и влезли във водата да се къпят. А. Ф. не умеел да плува и не влизал навътре в реката. В един момент обвиняемият извикал едното момче и го накарал да хване А.Ф. за едната ръка, за да се пошегуват с него, като го завлекат в реката. Двамата започнали да го влачат навътре, въпреки протестите, несъгласието и опитите на момчето да се измъкне. Когато водата стигнала до врата на момчето, В.В. продължил сам да го влачи и бута откъм гърба още десетина метра навътре към по–дълбокото. Там обвиняемият натиснал няколко пъти надолу главата на А.Ф., като от това той се нагълтал с вода. А.Ф. викал за помощ и се опитвал да се задържи над повърхността на водата, но обвиняемият се отдалечил и излязъл на брега. Едното от момчетата, като видяло, че А. Ф. се дави, направило опит да го спаси, но не успяло. Тримата излезели от реката, като наблюдавали как тялото на А. Ф. потъвало. Обвиняемият хвърлил дрехите на пострадалия на тридесетина метра от мястото, където станал инцидентът. След това предупредил останалите да не казват на никого за станалото. \r\nНа 22.08.2018 г. А.Ф. бил обявен от родителите си за общодържавно издирване. В хода издирвателните мероприятия, обвиняемият и момчетата не споделили нищо за станалото пред полицейските служители. На 23.08.2018 г. в река Дунав в близост до с. Вардим трупът на удавеното момче бил открит.  \r\nПредстои насрочване на делото за разглеждане от съда.", "date": "2019.01.22", "title": "Велико Търново: Окръжната прокуратура предаде на съд непълнолетен младеж за убийство на момче"}
{"url": "http://www.focus-news.net/news/2019/01/22/2614978/syozdzhyu-izvestna-turska-zhurnalistka-e-osadena-na-5-godini-i-10-mesetsa-zatvor-za-razglasyavane-na-darzhavna-tayna.html", "text": "26-ти състав на Съда за тежки престъпление в Истанбул осъди известната журналистка Назлъ Ълъджак на 5 години и 10 месеца лишаване от свобода за „разгласяване на сведения, които трябва да останат тайни в интерес на сигурността на държавата”, информира  електронното издание на вестник „Сьозджю” . Става въпрос за публикация от 2 януари 2015 година на таен документ на ГЩ, който в последствие е бил унищожен. В защитата си пред съда осъдената журналистка посочи: „Има нови документи по темата. Трябва непременно да ги видя. Вече съм на 75 години и трябва да бъда оперирана от катаракта. Операцията е в края на този месец. В момента не мога да виждам и да чета. Вие сте нов съдебен състав – затова ви го казвам. Според Закона за печата съдебно дело срещу някоя публикация трябва да бъде заведено в рамките на 4 месеца. Една жена на 75 години е съдена отново по едно и също дело. Искам да се спазват действащите закони.... ”. \r\nПревод и редакция:", "date": "2019.01.22", "title": "„Сьозджю”: Известна турска журналистка е осъдена на 5 години и 10 месеца затвор за „разгласяване на държавна тайна”"}
{"url": "http://www.focus-news.net/news/2019/01/22/2614980/plovdiv-obshtinskite-savetnitsi-glasuvaha-chastniya-imot-na-pl-tsentralen-da-bade-zakupen-za-sumata-ot-600-hil-lv.html", "text": "Общинските съветници в Пловдив гласуваха частния имот на пл. „Централен“ да бъде закупен за сумата от 600 хил. лв., предаде репортер на  Радио „Фокус” - Пловдив . Дебатите продължиха около час, след което решението бе взето с 35 гласа „за“, 8 „против“ и 4 „въздържал се“. Парите ще бъдат разделени в две бюджетни години – 2019 и 2020 година. \r\nНаследниците са предложили да продадат имота от 286 квадратни метра, важен за реализиране проекта за площада и форум „Север“, за сумата от 1 млн. лева. През 2013 година пазарната му оценка е била 600 хил. лева. Нова независима оценка от ноември миналата година е остойностила имота на 171 340 лева. Затова и заявителите предлагат на Общината цена от 600 хил. лева, което е и предложението на администрацията. \r\nЦветана ТОНЧЕВА", "date": "2019.01.22", "title": "Пловдив: Общинските съветници гласуваха частния имот на пл. „Централен“ да бъде закупен за сумата от 600 хил. лв."}
{"url": "http://www.focus-news.net/news/2019/01/22/2614981/api-vazstanoveno-e-dvizhenieto-po-pat-i-1-botevgrad-sofiya-ot-km-210-do-km-211.html", "text": "Възстановено е движението по път I-1 Ботевград - София от км 210 до км 211. Това съобщиха от пресцентъра на  Агенция „Пътна инфраструктура“ .", "date": "2019.01.22", "title": "АПИ: Възстановено е движението по път I-1 Ботевград - София от км 210 до км 211"}
{"url": "http://www.focus-news.net/news/2019/01/22/2614982/ekoministerstvata-na-balgariya-i-sarbiya-podpisaha-memorandum-za-razbiratelstvo-i-sporazumenie-mezhdu-pravitelstvata.html", "text": "Екоминистерствата на България и Сърбия подписаха Меморандум за разбирателство, предаде репортер на  Радио „Фокус“ . Министърът на околната среда и водите Нено Димов, който е на посещение в сръбския град Димитровград, се срещна с министъра на защитата на околната среда на Република Сърбия Горан Триван. На събитието бяха подписани Меморандум за разбирателство между Министерството на околната среда и водите на Република България и Министерството за защитата на околната среда на Република Сърбия и Споразумение между правителството на Република България и правителството на Република Сърбия за ранен обмен на информация в случай на радиационна авария. По време на срещата бяха обсъдени и трансгранични екологични въпроси.  \r\nЙоланда ПЕЛОВА", "date": "2019.01.22", "title": "Екоминистерствата на България и Сърбия подписаха Меморандум за разбирателство и Споразумение между правителствата"}
{"url": "http://www.focus-news.net/news/2019/01/22/2614983/tass-izdignaha-yuliya-timoshenko-za-kandidat-za-prezident-na-ukrayna-ot-batkivshtina.html", "text": "Партия „Баткивщина“ издигна за кандидат за президент своя лидер- бившия премиер на Украйна Юлия Тимошенко. Съответстващото решение бе прието във вторник на конгреса на политическата сила, предава  ТАСС . \r\nПрограмата на бъдещия кандидат за държавен глава на Украйна се основава на тезата за необходимостта от нов икономически курс на страната. Както заяви тя по-рано, вече от три години повече от 100 експерта работят над разработването на този курс. „Това е този интелектуален ресурс на страната, който ще ни даде шанс, а ние, политиците, ще го изпълним по точки. Това е път към възстановяване, успех и възраждане“, твърди Тимошенко. \r\nНовият икономически курс на Украйна ще предвижда промяна на финансовата политика на страната – пълен контрол на държавата над Националната банка, въвеждане на действащи механизми за спиране на инфлацията, „за да престане тя да бъде основа за финансовите пирамиди на Националната банка“, разработване на нова данъчна система, промяна на кредитната политика, при която украинските предприемачи ще могат да получат дългосрочни кредити в банката за развитие на своята работа „със застраховка, а не със залог и с 3-4% годишна лихва, както е в Европа, а не с 20%, както е в Украйна“, увеличение на нивото на доходите на хората. \r\nЮлия Тимошенко е родена в Днепропетровск, на 58 години. В политиката е от 1998 г., когато е избрана за депутат във Върховната Рада. Година по-късно тя става вицепремиер за топлоенергийната система в правителството на Виктор Юшченко. През 2001 г. тя създаде Блок Юлия Тимошенко, който през 2004 г. подкрепи кандидата за президент Юшченко, който по-късно предостави на Тимошенко позицията на премиера: през 2005 г. тя стана първата жена в Украйна, която оглави кабинета, но през същата година бе уволнена. \r\nПрез 2010 година участва за първи път на президентски избори, но ги загуби с малка разлика от Виктор Янукович. Срещу нея са открити редица наказателни дела, едно от които се отнасяше за условията на газовия контракт между „Газпром“ и „Нафтогаз“ и през 2011 година бе осъдена на 7 години лишаване от свобода. Тимошенко излезе от колонията през 2014 година след „майдана“ и последвалия държавен преврат в страната. На президентските избори през същата година тя получи 13% на първия тур на президентските избори, а на парламентарния вот нейната политическа сила, „Баткивщина“, влезе в парламента, като събра трудно 5,5%. \r\nПоредните избори за държавен глава на Украйна трябва да се състоят на 31 март. Юлия Тимошенко е лидер в предизборната гонка: съгласно последните проучвания на общественото мнение, за нея са готови да гласуват 19,3% от избирателите. Следващ по популярност сред потенциалните кандидати за президент са шоуменът Владимир Зеленский (12,9%), лидерът на обединението „Опозиционна платформа – За живот“ Юрий Бойко (11,6%), действащият държавен глава Петро Порошенко (11,3%) и бившият министър на отбраната и ръководител на партия „Гражданска позиция“ Анатолий Гриценко. \r\nПревод и редакция:", "date": "2019.01.22", "title": "ТАСС: Издигнаха Юлия Тимошенко за кандидат за президент на Украйна от „Баткивщина“"}
{"url": "http://www.focus-news.net/news/2019/01/22/2614984/sliven-oblastniyat-upravitel-chavdar-bozhurski-informira-vitsepremiera-tomislav-donchev-i-ministar-krasimir-valchev-za-izpalnenieto-na-mehanizma-za-obhvat-na-detsata-v-obrazovanieto.html", "text": "Областният управител Чавдар Божурски изпрати писма до вицепремиера Томислав Дончев и министъра на образованието и науката Красимир Вълчев във връзка с обхвата и задържането на децата и учениците в образованието. Това съобщиха от пресцентъра на  Областна администрация . \r\nВ писмата се предоставя информация за провелото се на 17 януари заседание на Областния координационен център и се отправя искане за допълнителни указания относно приложението на чл.5 ал.9 т.4 от ПМС №100/8.06. 2018 г. \r\nСъгласно този текст от цитираното постановление, при отсъствие по неуважителни причини на децата от предучилищните групи за повече от 3 дни и при повече от 5 неизвинени отсъствия на учениците месечно, на родителите се налагат наказания за административно нарушение. Санкциите се определят по реда на чл.347 от Закона за предучилищното и училищното образование (ЗПУО), като наказателните постановления се издават от общинските кметове (размерът на глобите варира от 50 до 150 лева). На последното заседание на Областния координационен център представителите на общините изразиха мнение, че при така определения брой на отсъствията, на наказания подлежат и родителите на деца, които не са трайно непосещаващи детска градина или училище, съобщава в писмата Чавдар Божурски. По тези съображения Областният координационен център предлага да се обмисли възможността за прецизиране на текста в чл.5 ал.9 т.4. От общинските администрации още отчитат трудности в използването на формуляра за съставянето на акт за административно нарушение, който е внедрен в Информационната система за реализиране на механизма, и настояват той също да бъде прецизиран. \r\nОбластният координационен център (ОКЦ) е създаден със заповед на областния управител през септември 2018 г., във връзка с ПМС №100 и писмо на вицепремиера Томислав Дончев. Целта на ОКЦ е да регулира взаимодействието на институциите, ангажирани с обхвата и задържането на децата и учениците в образователната система.", "date": "2019.01.22", "title": "Сливен: Областният управител Чавдар Божурски информира вицепремиера Томислав Дончев и министър Красимир Вълчев за изпълнението на механизма за обхват на децата в образованието"}
{"url": "http://www.focus-news.net/news/2019/01/22/2614986/dobrich-s-poklonenie-pred-pametnika-na-gen-l-t-a-e-tsimerman-shte-badat-otbelyazani-141-godini-ot-osvobozhdenieto-na-grada.html", "text": "С поклонение пред паметника на ген. л-т А. Е. Цимерман ще бъдат отбелязани 141 години от освобождението на града. Това съобщиха от пресцентъра на  Общината . Церемонията ще започне на 27 януари 2019 г. в 11.00 часа с поднасяне на венци и цветя пред паметника на ген. л-т Цимерман. Организатор е Община град Добрич. В събитието ще участва НД „Традиция – РК „46-и пехотен Добрички полк“.", "date": "2019.01.22", "title": "Добрич: С поклонение пред паметника на ген. л-т А. Е. Цимерман ще бъдат отбелязани 141 години от освобождението на града"}
{"url": "http://www.focus-news.net/news/2019/01/22/2614985/plovdiv-obshtinskiyat-savet-glasuva-noviya-razmer-na-godishniya-danak-na-avtomobilite.html", "text": "Общинският съвет на Пловдив гласува новият размер на годишния данък на автомобилите, който с решение на парламента вече се определя по формула, която включва два компонента – имуществен и екологичен, предаде репортер на  Радио „Фокус” - Пловдив . Община Пловдив намалява стойностите на данъците за някои МПС-та, като ставките ще бъдат идентични с тези от миналата година. Намаление има за най-масовите автомобили – от 55 kW до 74 kW. Досега собствениците на тези коли плащаха по 85 ст./kW, а сега цената ще бъде 77 ст./kW. \r\nИ така – годишният данък за леки и товарни автомобили с технически допустима максимална маса не повече от 3.5 т се определя съгласно формулата в чл.55, ал.1 от ЗМДТ. В изменението е посочено, че този данък за община Пловдив за 1 kW е в размер, както следва: \r\nДо 55 kW включително – 0,55 лв. за 1 kW; \r\nНад 55 kW до 74 kW включително – 0,77 лв. за 1 kW; \r\nНад 74 kW до 110 kW включително – 1,62 лв. за 1 kW; \r\nНад 110 kW до 150 kW включително – 1,90 лв. за 1 kW; \r\nНад 150 kW до 245 kW включително – 1,90 лв. за 1 kW; \r\nНад 245 kW – 2,10 лв. за 1 kW. \r\nЕкологичният компонент в зависимост от еко категорията на автомобила е коефициент, който за община Пловдив ще е, както следва: Без екологична категория, както и с екологични категории „Евро 1“ и „Евро 2“ – 1,10 ; „Евро 3“ – 1,00; „Евро 4“ – 0,90; „Евро 5“ – 0,80; „Евро 6“ и „ЕЕV“ – 0,60. \r\nПредложението за товарните автомобил с технически допустима максимална маса над 3,5 тона – но не повече от 12 тона, е за 16,25 лева за всеки започнати 750 кг товароносимост по коефициент на Общината. \r\nЗа мотопеди и мотоциклети с мощност на двигателя до 74 kW включително, съответстващи на екологична категория „Евро 4“, данъкът се заплаща с 20% намаление, а за съответстващите на екологични категории, които са по-високи от „Евро 4“ – с 60% намаление от определения от Закона за местните данъци и такси данък. \r\nЗа автобусите, товарните автомобили с технически допустима максимална маса над 3,5 т, влекачите за ремарке и седловите влекачи с двигатели, съответстващи на екологична категория „Евро 4“, данъкът се заплаща с 20% намаление, а за съответстващите на „Евро 5“, „Евро 6“ и „ЕЕV“ – с 50% намаление от определения от Закона. \r\nКогато няма данни за екологичната категория на моторното превозно средство, се приема, че превозното средство е без екологична категория. Заплащането на данъка е условие за редовност при периодичния технически преглед на превозното средство. Данъкът се внася в приход на бюджета на общината по постоянния адрес, съответно седалището на собственика. \r\nЦветана ТОНЧЕВА", "date": "2019.01.22", "title": "Пловдив: Общинският съвет гласува новия размер на годишния данък на автомобилите"}
{"url": "http://www.focus-news.net/news/2019/01/22/2614979/parvan-simeonov-sotsiolog-pragat-na-propusklivost-e-vse-po-nisak-otkroveni-falshifikatsii-probivat-v-mediite.html", "text": "Вече все по-нисък e прагът на пропускливост, откровени фалшификации пробиват в медиите. Това е обратната страна на демократизацията. Това каза в интервю за  Агенция „Фокус“  социологът и директор на „Галъп интернешънъл“ Първан Симеонов във връзка с предложението на ГЕРБ да отпадне забраната за публикуване на резултатите от социологическите проучвания в деня на размисъл и в изборния ден, и възможността да бъдем манипулирани от неверни данни. „Демократизацията означава всеки да има възможност свободно да потребява и създава информация. Обратната страна е, че няма авторитет, който да ти каже, кое е вярно и кое да гледаш. Ще трябва да свикваме с фалшивите новини“, изтъкна той. „Още повече, че нашето общество е все по-забързано, иска все повече нещата да са евтини, да са шарени, да мигат, да светкат. Това е едно потребителско общество, което не се интересува дали нещата са истини, качествени, и в тях е вложен труд, важното е да забавляват“, обясни Симеонов.  \r\nСпоред него идеята за отмяна на забраната за публикуване на социологически данни в изборния ден е добра, но тогава ще е необходим по-висок контрол на информацията в публичното пространство. „Само тогава би имало смисъл, иначе би означавало легализиране на глупости“, подчерта той. „Има агенции, които ще направят качествен екзит пол, ще спазват стъпките, ще започнат с най-ранния възможен час. Но има и такива, които ще направят имитиращ продукт. Обществото как ще ги различи? При екзит пол не може да бъде доказано при публикуване на информация към определен час, че например една партия има преднина пред друга, след това резултатът да бъде доказан, че наистина е бил такъв“, допълни социологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.22", "title": "Първан Симеонов, социолог: Прагът на пропускливост e все по-нисък, откровени фалшификации пробиват в медиите"}
{"url": "http://www.focus-news.net/news/2019/01/22/2614990/sliven-zam-ministar-prof-nikolay-prodanov-shte-otkrie-parviya-natsionalen-folkloren-festival-na-sluzhitelite-v-sistemata-na-zatvorite-na-24-yanuari.html", "text": "Заместник-министърът на правосъдието проф. Николай Проданов ще открие на 24 януари 2019 г. /четвъртък/, в 13.00 часа, първия по рода си Национален фолклорен фестивал на самодейни състави на служителите, работещи в системата на изпълнение на наказанията. Това съобщиха от пресцентъра на  Министерство на правосъдието . \r\nСъбитието се организира от Главна дирекция “Изпълнение на наказанията“ /ГДИН/, с подкрепата на Община Сливен и ще се проведе в зала „Сливен“ в гр. Сливен.  \r\nФестивалът, който е под надслов „Да се върнем при извора“, е част от програмата на тържествата по повод 140-та годишнина от подписването на Привременните правила за учредяване на затворите.  \r\nВ културното мероприятие ще участват над 130 служители от затворите и от Областните служби „Изпълнение на наказанията“, които ще се състезават в категориите танцово и певческо изкуство. Представянето на участниците ще се оценява от авторитетно жури, включващо и ръководството на Ансамбъла за народни песни и танци в  Сливен. \r\nПрез октомври м.г. в Плевен се проведе първият турнир по стрелба с пистолет между служителите от затворите в страната. Той премина под мотото „Развитие и насърчаване на спорта в териториалните поделения на ГДИН“.   \r\nПредвижда се тържественото отбелязване на 140-та годишнина от утвърждаването на Привременните правила за учредяване на затворите от руския императорски комисар княз А. М. Дондуков-Корсаков да се състои в София на 29 януари т.г., когато е и професионалният празник на работещите в ГДИН.", "date": "2019.01.22", "title": "Сливен: Зам.-министър проф. Николай Проданов ще открие първия Национален фолклорен фестивал на служителите в системата на затворите на 24 януари"}
{"url": "http://www.focus-news.net/news/2019/01/22/2614987/haskovo-kamion-e-goryal-na-avtomagistrala-maritsa-mezhdu-harmanli-i-lyubimets-dvizhenieto-e-spryano.html", "text": "Камион е горял на автомагистрала „Марица“ между Харманли и Любимец. Това съобщиха за  Агенция „Фокус“  от пресцентъра на  ОДМВР – Хасково . Камионът се е запалил в движение. Той е пренасял дървен материал, затова огнеборците са преценили, че гасенето на огъня ще отнеме време. Поради тази причина движението и в двете посоки е спряно и се отклонява по стария път. \r\nЦветилена СИМЕОНОВА", "date": "2019.01.22", "title": "Хасково: Камион е горял на автомагистрала „Марица“ между Харманли и Любимец, движението е спряно"}
{"url": "http://www.focus-news.net/news/2019/01/22/2614988/stara-zagora-okrazhnata-prokuratura-shte-poiska-postoyanen-arest-na-39-godishniya-mazh-zadarzhan-za-grabezha-na-vazrastnata-zhena-v-gurkovo.html", "text": "Окръжната прокуратура ще поиска постоянен арест на 39-годишния мъж, задържан за грабежа на възрастната жена в Гурково. Това съобщиха от пресцентъра на  Апелативна прокуратура - Пловдив . Мъжът е привлечен като обвиняем за грабежа, извършен при условията на опасен рецидив. До момента е установено, че на 21 януари 2019 г. в град Гурково, обл. Стара Загора, обвиняемият К.Р.,  след като употребил сила, отнел от владението на 83-годишна жена сумата от 35 лв.  \r\nОбвиняемият К.Р. е многократно осъждан за престъпления против собствеността, което е обусловило и опасен рецидив. Той е задържан за срок от 72 часа с постановление на наблюдаващия прокурор.   \r\nНа 24 януари 2019 г. ще бъде внесено искане в Окръжен съд – Стара Загора за вземане на мярка за неотклонение „Задържане под стража“ спрямо него.  \r\nРазследването по случая продължава.", "date": "2019.01.22", "title": "Стара Загора: Окръжната прокуратура ще поиска постоянен арест на 39-годишния мъж, задържан за грабежа на възрастната жена в Гурково"}
{"url": "http://www.focus-news.net/news/2019/01/22/2614995/sputnik-sarbiya-drama-v-trepcha-100-minyori-popadnaha-v-klopka-na-700-metra-pod-zemyata.html", "text": "Около 100 миньора в мина „Стари търг“ са попаднали в клопка на 700 метра под повърхността след прекъсване на електрозахранването, съобщават медиите в Прищина. Представител на миньорския синдикат твърди, че техният живот не е застрашен и че вече се провежда акция за тяхното спасяване, предава  сръбската редакция на радио „Спутник“ . \r\n„Около 100 миньора останаха на осмо, девето и десето ниво. Специалистите се опитват, дори временно, да инсталират електрически инсталации, за да бъдат извадени миньорите от там“, заяви ръководителят на профсъюза на рудника „Стари търг“ Шукри Садику. \r\nСадику каза, че спасителните екипи са в постоянен контакт с миньорите и че животът им не е заплашен, защото мината има естествена вентилация. Никой от миньорите не е ранен, а проблемите в мината са настъпили, когато трансформаторът експлодирал, съобщава Koha Ditore. Мината „Стари търг“ е част от Комбината „Трепча“. \r\nПревод и редакция:", "date": "2019.01.22", "title": "„Спутник“ (Сърбия): Драма в Трепча: 100 миньори попаднаха в клопка на 700 метра под земята"}
{"url": "http://www.focus-news.net/news/2019/01/22/2614992/penka-kirilova-regionalna-sluzhba-po-zaetostta-burgas-prez-2018-g-srednogodishniyat-broy-na-registriranite-bezrabotni-litsa-v-byurata-po-truda-ot-oblastta-e-9810.html", "text": "През 2018 година средногодишният брой на регистрираните безработни лица в бюрата по труда от Бургаска област е 9 810. Това каза пред журналисти Пенка Кирилова, директор на  Регионална служба по заетостта по време на пресконференция на ДРСЗ, предаде репортер на  Радио „Фокус“ – Бургас . „В сравнение със същия период на миналата година отчитаме намаления в броя на регистрираните безработни с 1 421 души или с около 14% по-малко“, добави Кирилова. По думите ѝ тази тенденция е характерна от 2014 година. В сравнение с предходната година във всички общини в областта се отчитат намаления в броя на регистрираните безработни, като най-значително е намалението в бюрото по труда в Бургас – 691 души и най-слабо в бюрото по труда в Поморие – с 102 души. „Равнището на безработица за областта е 4.6%, като по този показател Бургаска област се нарежда на пето място в страната. За страната равнището на безработица е 6.2% или за Бургаска област с 1.6 процентни пункта по-ниско равнище на безработица отчитаме за този период на годината“, посочи още Кирилова.  \r\nПо думите ѝ в регионален мащаб през 2018 година най-ниско е равнището на безработица в община Бургас – 2.8%, община Приморско – 3.95%, община Несебър – 3.96%. Общо в бюрата по труда от областта са заявени около 18 400 работни места, от тях 17 000 са свободните работни места, които са обявени на първичния пазар, а обявените работни места на вторичния пазар на субсидирани работни места по програма и насърчителни мерки са обявени 1 460 работни места. Кирова добави, че работните места, които са заявени на първичния пазар през годината, са основно в отраслите хотелиерство и ресторантьорство – над 5 300 работни места, търговия и ремонт на автомобили и мотоциклети, преработваща промишленост, транспорт, складиране на площи, операции с недвижими имоти и други. \r\nМария КУРТЕВА", "date": "2019.01.22", "title": "Пенка Кирилова, Регионална служба по заетостта - Бургас: През 2018 г. средногодишният брой на регистрираните безработни лица в бюрата по труда от областта е 9810"}
{"url": "http://www.focus-news.net/news/2019/01/22/2614993/ministar-goran-trivan-shte-bade-izgradena-prechistvatelna-stantsiya-na-teritoriyata-na-bosilegrad.html", "text": "Ще бъде изградена пречиствателна станция на територията на Босилеград. Това заяви министърът на защитата на околната среда на Република Сърбия Горан Триван на среща, на която бяха подписани Меморандум за разбирателство между Министерството на околната среда и водите на Република България и Министерството за защитата на околната среда на Република Сърбия и Споразумение между правителствата на двете страни за ранен обмен на информация в случай на радиационна авария, предаде репортер на  Радио \"Фокус\" . \"Не съществува нито един екологичен въпрос, който може да се реши за секунди. Важно е, че предприятията работят според нашите закони. Ние имаме задължение да осигурим на гражданите чиста околна среда и ще направим всичко възможно за това. Инициатива на министър Нено Димов е именно да няма подобно трансгранично замърсяване. Не виждаме като проблем създалата се ситуация, напротив. Договорихме се как ще действаме оттук нататък\", коментира министър Триван.  \r\nРадио \"Фокус\" припомня: Повод за срещата са протестите на хора от Босилеград във връзка със замърсяването на граничната река Драговищица. Те бяха подкрепени и от кюстендилци. Тогава протестиращите получиха уверението на министър Димов, че правителството следи ситуацията, въпреки че липсват официални данни за замърсяване на наша територия. България поиска официална информация по случая и от сръбска страна. \r\nРека Драговищица преминава през Босилеград, след което навлиза на българска територия и се влива в Струма в района на кюстендилското село Шишковци. \r\nЙоланда ПЕЛОВА", "date": "2019.01.22", "title": "Министър Горан Триван: Ще бъде изградена пречиствателна станция на територията на Босилеград"}
{"url": "http://www.focus-news.net/news/2019/01/22/2614996/blagoevgrad-obshtinski-savet-organizira-sreshta-diskusiya-za-nastoyashteto-i-badeshteto-na-ofk-pirin-na-23-yanuari.html", "text": "Общински съвет – Благоевград организира среща-дискусия за настоящето и бъдещето на ОФК „Пирин“ на 23 януари. Това съобщиха за  Радио „Фокус“ – Пирин  от общинския съвет. Събитието ще се проведе от 15.30 часа в зала 101 на Община Благоевград.", "date": "2019.01.22", "title": "Благоевград: Общински съвет организира среща-дискусия за настоящето и бъдещето на ОФК „Пирин“ на 23 януари"}
{"url": "http://www.focus-news.net/news/2019/01/22/2614991/sliven-rayonniyat-sad-ostavi-v-aresta-mazh-obvinen-za-zakana-s-ubiystvo-na-politseyski-sluzhitel.html", "text": "По искане на Районна прокуратура – Сливен, съдът задържа под стража Николай Д., обвинен в извършване на хулигански действия, съпроводени със съпротива на орган на власи и закана с убийство към полицейски служител. Това съобщиха от пресцентъра на  Районна прокуратура – Сливен . Николай Д. е обвинен за това, че на 19 януари 2019 г. в Сливен е извършил непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива  срещу органи на властта, изпълняващи задължения по опазване на обществения ред – двама полицейски служители, и по своето съдържание се отличава с изключителна дързост и представлява опасен рецидив. \r\nТой е обвинен за това, че на същата дата в гр. Сливен, в условията на продължавано престъпление,  се заканил с убийство спрямо длъжностно лице – полицейски служител, при и по повод изпълнение на службата му, използвайки думите „ …. ще ти изтръгна  гръкляна“ и с действие - замахване с остър предмет (желязна шина с предварително заострен връх)  към него и на същата дата се заканил срещу полицейския служител, използвайки думите „Ще дойда до апартамента ти и ще те запаля!“, като тези заканвания биха могли да възбудят основателен страх  за осъществяването им. \r\nСпоред прокурора налице е обосновано предположение за това, че Николай Д. е извършил престъпленията, за които е обвинен. Представителят на държавното обвинение е категоричен, че Николай Д. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. Определението на Районен съд – Сливен може да бъде обжалвано пред Окръжния съд в града.", "date": "2019.01.22", "title": "Сливен: Районният съд остави в ареста мъж, обвинен за закана с убийство на полицейски служител"}
{"url": "http://www.focus-news.net/news/2019/01/22/2614998/blagoevgrad-zheni-ot-dobrinishte-vazrodiha-narodnite-obredi-i-obichai-svarzani-s-babinden.html", "text": "Добринище възражда традициите, свързани с Бабинден. Това съобщиха от пресцентъра на  Община Банско . 21 януари е дата, отредена за почит към възрастните жени, които помагали на младите при раждането на рожбите – „бабували”. Бабата е бдяла над родилката и се грижела за спасението на майката и детето. С билки и баяния тя ги пазела от зли духове, и била „добрата орисница”. \r\nТази година дамите от град Добринище възродиха народните обреди и обичаи, свързани с Бабинден. В присъствието на кмета на общината Георги Икономов, и кмета на града – Китан Галчев, те пресъздадоха традициите, свързани с 40-я ден от раждането на рожбата, когато над главата на майката и нейното дете, се разчупва обреден хляб за здраве. На този ден ролята на „бабата” е най-значима, а младата невеста умива ръцете ѝ в знак на почит, и я дарява с кърпа. \r\n„На този ден отдаваме почит на новия живот и на всички, които с топлата си грижа са му помогнали – бабите, акушерките и висококвалифицираните лекари. Поклон пред вас! Благодарим ви от сърце! На Вас майки, честит Празник! Нека животът ни бъде озарен от повече детски усмивки, нека срещаме щастливи майки и бащи, за да има град Добринище своя утрешен ден”, заяви Икономов по време на празненството. Кръшни хора бяха финалната точка на веселите чествания, а дамите в спа курорта дадоха заявка традициите да се съхраняват и демонстрират всяка година на Деня на родилната помощ.", "date": "2019.01.22", "title": "Благоевград: Жени от Добринище възродиха народните обреди и обичаи, свързани с Бабинден"}
{"url": "http://www.focus-news.net/news/2019/01/22/2614997/veliko-tarnovo-sedem-sa-osnovnite-grupi-na-litsata-koito-imat-pravo-na-hranitelni-pomoshti-ot-bchk-v-svishtovska-obshtina.html", "text": "Седем са основните групи на лицата, които имат право на хранителни помощи от Български червен кръст в Свищовска община. Това съобщи за  Радио „Фокус“ – Велико Търново  Анелия Димитрова, ръководител Общинската служба „Социални дейности“. Раздаването на продуктите в града вече започна, а това в селата от региона ще стартира до края на януари. Навсякъде правоимащите лица трябва да получат това, което им се полага до 28 февруари. „Във всяко едно населено място, съответният кмет приема продуктите и ги раздава на място. При предходните траншове в село Овча могила от БЧК доставяха за близките населени места и те ходят да вземат продуктите от там, за да ги раздават в съседните села, защото са много отдалечени“, уточни Анелия Димитрова. \r\nПраво на помощ имат лица и семейства, получили пари за отопление през зимата на 2016 – 2017 година. Подпомогнати ще бъдат и майки (осиновителки), които получават месечни помощи за отглеждане на дете до навършване на една година (до месец юни 2018 година). „Другите групи са лица и семейства, получили еднократна помощ за ученици в първи клас (за учебната 2017/2018). Тези деца в момента са 2-ри клас. Следват лицата с трайни увреждания, с определено право на чужда помощ, които имат ниски лични доходи и получават месечна добавка за социална интеграция (месец юни 2018 година). Тук влизат и лица и семейства, които са получавали месечни помощи за отглеждане на дете с трайно увреждане (до юни 2018-та). Следващата група са лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 1 януари – 30 юни 2018 г.“, уточни още Анелия Димитрова. Последните правоимаащи са лица и семейства, подпомогнати с еднократна помощ за щети от бедствия и аварии при форсмажорни обстоятелства. Тук периодът отново е януари – юни 2018 година. \r\nЛуиза ТРАНЧЕВА", "date": "2019.01.22", "title": "Велико Търново: Седем са основните групи на лицата, които имат право на хранителни помощи от БЧК в Свищовска община"}
{"url": "http://www.focus-news.net/news/2019/01/22/2614994/haskovo-ogranicheno-e-dvizhenieto-po-avtomagistrala-maritsa-v-uchastaka-harmanli-lyubimets-pri-km-75-v-posoka-lyubimets-poradi-pozhar-na-avariral-tovaren-avtomobil.html", "text": "Ограничено е движението по автомагистрала „Марица“ в участъка Харманли - Любимец при км 75 в посока Любимец поради пожар на аварирал товарен автомобил. Това съобщиха от пресцентъра на  Агенция „Пътна инфраструктура“ . Шофьорите могат да използват обходен маршрут от пътен възел Тополовград - път I-8 Харманли - Любимец - пътен възел „Любимец\".", "date": "2019.01.22", "title": "Хасково: Ограничено е движението по автомагистрала „Марица“ в участъка Харманли - Любимец при км 75 в посока Любимец поради пожар на аварирал товарен автомобил"}
{"url": "http://www.focus-news.net/news/2019/01/22/2615000/varna-bchk-zapochva-razdavaneto-na-hranitelni-paketi-na-nay-nuzhdaeshtite-se-v-aksakovo.html", "text": "БЧК – Варна започва раздаването на хранителни пакети на най-нуждаещите се в Аксаково, предаде репортер на  Радио „Фокус“ – Варна . Хранителните пакети са осигурени по Оперативна програма на Фонда за европейско подпомагане на най-нуждаещите се лица. Списъците са изготвени от дирекции за социално подпомагане и обобщени на ниво Регионална дирекция за социално подпомагане. По график пунктът, който се намира на ул. „Кап. Петко Войвода“ 7 зад поликлиниката в Аксаково, ще бъде открит на 23 януари. На 28 януари предстои откриването на пункт в Белослав – на ул. „Св. св. Кирил  и Методий” 2, Медицински център. През февруари ще бъдат разкрити пунктове в Аврен, Бяла, Ветрино, Девня и Долни чифлик.  \r\nРаздаването на продуктите ще продължи до 28 февруари, като правоимащите на територията на областта са близо 15 000 души. Всички те ще получат по 24.070 кг от 16 вида хранителни продукти – ориз, спагети, конфитюр, леща, боб, захар, олио, консерви, които са на стойност 53.10 лв. \r\nМарияна ВАЛЕНТИНОВА", "date": "2019.01.22", "title": "Варна: БЧК започва раздаването на хранителни пакети на най-нуждаещите се в Аксаково"}
{"url": "http://www.focus-news.net/news/2019/01/22/2615002/blagoevgrad-moderno-energospestyavashto-osvetlenie-e-izgradeno-v-zala-skaptopara.html", "text": "Модерно енергоспестяващо осветление е изградено в зала „Скаптопара“ в Благоевград. Това съобщиха от пресцентъра на  Общината . Поставени са общо 16 нови осветителни тела. Старото осветление не е демонтирано, като то също ще бъде използвано.  Процесът на модернизиране в зала „Скаптопара“ продължава. Предстои да бъдат монтирани колонни климатици, както и топла  въздушна завеса. В момента залата се отоплява на ток. С поставяне на климатиците, ще се осигури и подходяща температура както през зимата, така и през лятото. В зала „Скаптопара“ ежедневно  се провеждат тренировки на спортни клубове. Освен това, тя се използва и при домакинства на състезания от различен ранг. А през м. февруари там ще се проведе и първия международен турнир по борба в зала „Скаптопара“.", "date": "2019.01.22", "title": "Благоевград: Модерно енергоспестяващо осветление е изградено в зала „Скаптопара“"}
{"url": "http://www.focus-news.net/news/2019/01/22/2615003/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът се осъществява нормално. \r\nВенцеслав ИЛЧЕВ", "date": "2019.01.22", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/22/2614999/prokuraturata-povdigna-obvinenie-na-deputata-ot-bsp-elena-yoncheva.html", "text": "Прокуратурата повдигна обвинение на депутата от ПГ на „БСП за България“ Елена Йончева. Това потвърди за   Агенция „Фокус“  говорителят на главния прокурор Румяна Арнаудова.", "date": "2019.01.22", "title": "Прокуратурата повдигна обвинение на депутата от БСП Елена Йончева"}
{"url": "http://www.focus-news.net/news/2019/01/22/2615005/penka-kirilova-regionalna-sluzhba-po-zaetostta-burgas-nay-mnogo-sa-obyavenite-rabotni-mesta-v-sferata-na-hotelierstvoto-i-restorantyorstvoto-prez-2018-g.html", "text": "Длъжностите, за които са обявени най-много работни места през 2018 година, са в сферата на хотелиерството и ресторантьорството. Това каза пред журналисти Пенка Кирилова, директор на Регионална служба по заетостта по време на пресконференция, предаде репортер на  Радио „Фокус“ – Бургас . „Други длъжности, за които са обявени много места, са камериери, сервитьори, готвачи, общи работници, продавач-консултанти, чистачи-хигиенисти, учители, машинни оператори, бармани, шофьори и много други. Започналите работа безработни лица през годината са около 12 900, от които близо 12 000 са започнали работа на първичния пазар, това е в резултат усилията на трудовите посредници на субсидирани работни места са започнали около 1200 безработни лица, основно по оперативна програма „Развитие на човешките ресурси“, добави Кирилова.  \r\nПо думите ѝ новото за 2019 година в системата на „Агенцията по заетостта“ са промените в приетия правилник за прилагане на Закона за насърчаване на заетостта от декември месец. Кирилова добави, че голяма част от промените са свързани с намаляване на административната тежест, отпадане на изискването при регистрация лицата да предоставят документи удостоверяващи общ, служебен или осигурителен трудов стаж. „Дадена е възможност при необходимост такава информация Агенцията да получава от системата на Националния Осигурителен Институт (НОИ) по служебен път. По думите ѝ има нови правила за оценка на проектите на социалните партньори и нови правила за оценка на браншови и други програми за заетост и обучения. Кирова посочи още, че целта на промените, които са направени в правилника за прилагане на Закона за насърчаване на заетостта са да се намали бумащината, административната тежест, за да бъде по-лесен достъпа на лицата и работодателите до бюрата по труда.  \r\nПенка Кирова добави, че новото е сключеното споразумение през месец септември между Министерството на туризма и Министерството на труда и социалната политика, което е свързано основно с подпомагане на работодателските организации при обучение на персонал във връзка с туристическия сезон, като се дава възможност на работодателите да подадат заявка в бюрата по труда или да подадат заявка онлайн на посочен имейл. В заявката се посочва необходимостта на работодателите от обучения на персонал. Дадена е възможност да представят и списък на техни работници и служители, които работодателят би желал да бъдат обучени по определени професии. \r\nМария КУРТЕВА", "date": "2019.01.22", "title": "Пенка Кирилова, Регионална служба по заетостта - Бургас: Най-много са обявените работни места в сферата на хотелиерството и ресторантьорството през 2018 г."}
{"url": "http://www.focus-news.net/news/2019/01/22/2615007/ombudsmanat-maya-manolova-zashtiti-v-evropeyskiya-parlament-petitsiyata-sreshtu-dvoynite-standarti-pri-hranite.html", "text": "Омбудсманът Мая Манолова защити в Брюксел петицията, която заедно с български граждани подаде срещу двойния стандарт при храните и напитките в Европейския съюз, съобщиха от  пресофиса на омбудсмана.  В петицията омбудсманът настоя за спиране на производството и разпространението на храни от една и съща марка, но с различни съставки и качество в страните-членки на ЕС чрез промяна в европейското законодателство, включително в Директивата за нелоялните търговки практики.  \r\n„Огромен успех, Комисията по петиции в Европейския парламент прие за абсолютно основателна, внесената от нас петиция и я остави отворена, за да може ЕП да наблюдава този процес до окончателното приключване с обидната практика на двойните стандарти при храните”, каза Мая Манолова минути след приключване на заседанието в Комисията по петициите.  \r\nОмбудсманът съобщи още, че и Комисията по вътрешен пазар в ЕП, която заседаваше по същото време, е одобрила сутринта единодушно, с 19 гласа „за“ и 1 „въздържал се“, „потребителския пакет“ на Вера Юрова - еврокомисар по правосъдие, права на потребителите и равенство на половете. Той бе огласен за първи път на форума в София, иницииран от Манолова в рамките на българското европредседателство - „Двойният стандарт при храните в ЕС - да сложим проблема на масата”.   \r\n„Този пакет беше гласуван с огромно мнозинство и реално дава зелена светлина за неговото придвижване от комисията към ЕП“, подчерта омбудсманът и изрази надежда, че до края на мандата ЕП ще има време да приеме промените, които забранят двойните стандарти при храните.  \r\n„Това ще бъде огромна победа за България, за българските граждани и българските институции. Искам специално да благодаря на българските евродепутати от всички цветове. Представители на всички политически семейства бяха в Комисията по петиции в защита на българския национален интерес. Това всъщност е интерес на още 100 млн. европейски граждани“, допълни общественият защитник.   \r\nПо-късно Мая Манолова и еврокомисар Юрова се срещнаха и препотвърдиха позицията, че пътят срещу двойния стандарт при храните трябва да бъде извървян докрай.  \r\nИзказването на омбудсмана при изслушване в Комисията по петициите може да видите  .", "date": "2019.01.22", "title": "Омбудсманът Мая Манолова защити в Европейския парламент петицията срещу двойните стандарти при храните"}
{"url": "http://www.focus-news.net/news/2019/01/22/2615006/gazeta-express-kosovo-parvata-grupa-ot-minyori-izleze-ot-rudnika-v-trepcha.html", "text": "Председателят на борда на директорите на металургичния комбинат „Трепча“ Ардиан Сила пристигна край мината, където се оказаха хванати в капан повече от 100 миньори на 700 метра под земята. Той заяви пред  прищинския ежедневник Gazeta Express , че първата група от 29 души е излязла от рудника. \r\n„Първата група миньори излезе“, заяви Сила. \r\nПо неговите думи, ръководството е информирано за ситуацията и миньорите са добре. \r\nПревод и редакция:", "date": "2019.01.22", "title": "Gazeta Express (Косово): Първата група от миньори излезе от рудника в „Трепча“"}
{"url": "http://www.focus-news.net/news/2019/01/22/2615008/blagoevgrad-mazh-poluchi-1-godina-i-8-mesetsa-zatvor-za-pritezhanie-na-nezakonno-orazhie-i-narkotitsi.html", "text": "Мъж получи 1 година и 8 месеца затвор за притежание на незаконно оръжие и наркотици. Това съобщиха от пресцентъра на  Апелативна прокуратура - София . Съдът е одобрил споразумение, сключено между Окръжна прокуратура – Благоевград и защитата на подсъдимия С.Д., обвинен за незаконно държане на оръжие, наркотични вещества и отглеждане на коноп.  \r\nОколо 02.55 часа на 30 май 2018 г. на ул. „Славянска“ в Благоевград подсъдимият Д. държал автомат „Калашников“ и два пълнителя за него, без да има надлежно разрешително за това.  \r\nВ два съседни апартамента, на ул. „Алеко Константинов“ в града, мъжът държал с цел разпространение високорискови наркотични вещества – амфетамин, кокаин и коноп (марихуана). Общата им стойност възлиза на 3 949.36 лева. Имотите били собственост на майка му, но били обитавани и ползвани от него.  \r\nНа терасата на единия от апартаментите С.Д. отглеждал 74 растения, представляващи коноп (марихуана), разпределени в десет пластмасови саксии.  \r\nПодсъдимият Д. се е съгласил да му бъде наложено наказание от 1 година и 8 месеца „Лишаване от свобода“ при „общ“ режим на изтърпяване и глоба в размер на три хиляди лева. Одобреното от съда споразумение има последици на влязла в сила присъда.", "date": "2019.01.22", "title": "Благоевград: Мъж получи 1 година и 8 месеца затвор за притежание на незаконно оръжие и наркотици"}
{"url": "http://www.focus-news.net/news/2019/01/22/2615010/ministar-neno-dimov-v-razumno-badeshte-shte-poluchim-danni-kakvo-e-sastoyanieto-na-vodite-na-reka-dragovishtitsa.html", "text": "Бяха поставени няколко въпроса извън много важните документи, които подписахме днес. Тези въпроси касаят и река Тимок – един стар проблем, който съществува, и река Драговищица, и за потенциалните водноелектрически централи, които могат да се строят в района. Това каза пред журналисти министърът на околната среда и водите Нено Димов след срещата със сръбския му колега в Димитровград, предаде репортер на  Радио \"Фокус\".  \"Поставихме няколко неща, които са важни за нас – България иска да участва, ако тези мини ще продължат да работят, в оценка за въздействие върху околната среда при трансграничен аспект, ВЕЦ-овете също трябва да минат през подобна процедура, защото те касаят и двете страни и трето настояхме и получихме уверението, че в разумно бъдеще ще получим данни какво е състоянието на водите на река Драговищица. Министерството на защитата на околната среда на Република Сърбия не отговаря за водите\", уточни министър Димов, но поясни, че министър Горан Триван е изпратил запитване до сръбското Министерство на земеделието, органът отговарящ за състоянието на водите, и очакват официална информация. „Аз предложих и сръбската страна ще обмисли варианта, да бъде направена работна група, ръководена от двама заместник-министри на българското и на сръбското министерство с експерти, които да търсят решение на конкретните въпроси“, коментира министър Димов. Той каза още, че един от проблемите, които могат да възникнат е дали методитe, по които ние измерваме съвпадат с техните, дали стойностите са еднакви и съответстват. Това ще бъде и помощ за Сърбия за нейното общо развитие към ЕС. \r\nЙоланда ПЕЛОВА", "date": "2019.01.22", "title": "Министър Нено Димов: В разумно бъдеще ще получим данни какво е състоянието на водите на река Драговищица"}
{"url": "http://www.focus-news.net/news/2019/01/22/2615009/montana-otkradnati-sa-hrani-ot-sklad-na-bchk-v-lom.html", "text": "Откраднати са храни от склад на БЧК в Лом, съобщиха за  Радио „Фокус“ – Видин  от Областния съвет на БЧК – Монтана. Храните, които са откраднати, са застраховани и е започнало възстановяването им. Откраднати са около 900 кг пакетирани хранителни продукти – захар, боб, леща и консерви с грах и зелен фасул. Те са би съхранявани в общинско помещение в близост до местната болница. Храните, които са откраднати са доставени по Оперативната програма за подпомагане на нуждаещи се лица. По тази програма в Лом  пакети с хранителни продукти трябва да получат 1440 души. От БЧК - Монтана заявиха, че това е първа подобна кражба на храни в Лом. \r\nАнна ЛОЗАНОВА", "date": "2019.01.22", "title": "Монтана: Откраднати са храни от склад на БЧК в Лом"}
{"url": "http://www.focus-news.net/news/2019/01/22/2615012/sport-viktoriya-tomova-se-klasira-za-vtoriya-krag-na-turnir-v-avstraliya.html", "text": "Първата ракета на България Виктория Томова се класира за втория кръг на турнира по тенис на твърди кортове в Бърни, Австралия, с награден фонд 60 хиляди долара. Поставената под номер 8 в схемата българка победи с 2:0 сета Марина Заневска, представяща Белгия. С победата Томова си осигури 8 точки за световната ранглиста. За място на четвъртфиналите тя ще спори с победителката от срещата между представителките на домакините Белинда Уулкок и Нейкта Бейнс.", "date": "2019.01.22", "title": "Спорт: Виктория Томова се класира за втория кръг на турнир в Австралия"}
{"url": "http://www.focus-news.net/news/2019/01/22/2615011/vyara-tserovska-kmet-na-obshtina-pernik-rekorden-broy-uchastnitsi-v-28-to-izdanie-na-mezhdunarodniyat-festival-na-maskaradnite-igri-surva.html", "text": "Рекорден брой участници в 28-то издание на Международният фестивал на маскарадните игри „Сурва“. Това каза в интервю за седмичното предаване „Перничани-потомците на Кракра“ на  Радио „Фокус“ , кметът на Община Перник Вяра Церовска. Тя добави, че записаните са 7 400 участника както от страната така и от Португалия, Турция, Гърция, Сърбия, Румъния, Македония и Словения. Кметът на Община Перник каза още, че са предвидени много изненади и награди за всички участници в игрите. „ На 25-ти ще бъде откриването на фестивалът, за което ние се подготвяме със сцени, с изграждане на сурвакарско селище, с подготовка на работилница за маска така наречената „Маскарница“, в която децата ще могат да получат маски, за да участват в дефилето. То ще започне с факелно шествие, което ще бъде от групата на „Бела вода“, които спечелиха „Златната маска“ миналата година. Мисля, че наистина ние пазим в най-голяма степен българското, традициите и обичайте, езически и наши. Ние наистина ще предоставим възможност на хилядите наши гости да се чувстват добре дошли“, поясни тя. Кметът Вяра Церовска каза още, че специално жури ще отсъди награди за победители в кулинарни и маскарадни категории. Гостите ще могат да опитат и традиционни ястия и да се потопят в атмосферата на българските традиции, песни и танци. \r\nСимона ПЕТРОВА", "date": "2019.01.22", "title": "Вяра Церовска, кмет на Община Перник: Рекорден брой участници в 28-то издание на Международният фестивал на маскарадните игри „Сурва“"}
{"url": "http://www.focus-news.net/news/2019/01/22/2615013/smolyan-snyag-vali-po-visokite-chasti-v-oblastta-magla-namalyava-vidimostta-po-prohodite-prevala-i-pamporovo.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Сняг вали по високите части в област Смолян, а мъгла намалява видимостта по проходите „Превала“ и „Пампорово“. Пътните настилки са мокри, заледени на места по високите части, но са обработени с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампорово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, вали слаб дъжд. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.22", "title": "Смолян: Сняг вали по високите части в областта, мъгла намалява видимостта по проходите „Превала“ и „Пампорово“"}
{"url": "http://www.focus-news.net/news/2019/01/22/2615017/burgas-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областната пътна мрежа. Това казаха за  Радио „Фокус“ – Бургас  от Областно пътно управление. Няма затворени пътища или проходи на територията на областта. Интензивно е движението на моторни превозни средства към този час в участъка Бургас – кв. „Банево“, както и по пътя Бургас – кв. „Сарафово“. В областния център трафикът е по-интензивен на входно-изходните пътни артерии, по бул. „Стефан Стамболов“ в района на Бургаската болница, както и по някои участъци от бул. „Тодор Александров“. Натоварено е движението и в района на кръстовището с кръгово движение „Трапезица“. \r\nМария ПОПЧЕВА", "date": "2019.01.22", "title": "Бургас: Проходими при зимни условия са пътищата в областта"}
{"url": "http://www.focus-news.net/news/2019/01/22/2615015/d-r-violeta-pashova-speshna-pomosht-gorna-oryahovitsa-sluchaite-na-verbalnata-agresiya-spryamo-personala-sa-ezhechasni-ne-sa-malko-i-primerite-za-fizicheska-razprava.html", "text": "Случаите на вербалната агресия спрямо персонала на Спешна помощ в Горна Оряховица са ежечасни. Не са малко и примерите за физическа разправа. Това каза за  Радио „Фокус“ – Велико Търново  началникът на Спешната помощ в Горна Оряховица д-р Виолета Пашова. Тя подчерта, че напрежението между пациенти, придружители и персонал във филиала е непрекъснато. По думите ѝ агресивни са не само представителите на циганския етнос, а и българите. „Има много българи, които са добре изглеждащи, но с претенции и се отнасят по същия начин. След като им обясним, че случаят не е спешен, че времето не е подходящо, че трябва да се обърнат към друга структура, много често репликата от тяхна страна е „малко ви бият“ или „затуй ви бият“, посочи д-р Пашова. Според нея причината за тази агресия се корени и в липсата на тесни специалисти, които да работят във филиала денонощно. Тя посочи, че много от служителите се пенсионират, а на тяхно място не се назначават други лица. Преди години в Центъра за спешна медицинска помощ в Горна Оряховица е имало четири медици, които са можели са работят самостоятелно, а сега трудно се намират трима. \r\nСпоред д-р Пашова проблемът няма да се реши с поставянето на охрана или видеонаблюдение, а със създаването на цялостна работеща държавна политика, целяща намаляване на агресията спрямо медицинските лица. „Физическа охрана в лицето на един пенсионер какво ще направи? Нека да има охрана, ако има възможност, само че аз не знам такава практика да съществува някъде. Предлагат ни да си сложим решетки. Как ще разделим пациентите и придружителите с решетки“, посочи д-р Пашова. \r\nНадежда КРЪСТЕВА", "date": "2019.01.22", "title": "Д-р Виолета Пашова: Спешна помощ – Горна Оряховица: Случаите на вербалната агресия спрямо персонала са ежечасни, не са малко и примерите за физическа разправа"}
{"url": "http://www.focus-news.net/news/2019/01/22/2615014/iveta-boyanova-direktor-na-direktsiya-mestni-prihodi-i-taksi-v-obshtina-pernik-predvizhdat-se-uvelicheniya-v-danatsite-za-mps-i-na-danak-sgradi.html", "text": "Предвиждат се увеличения в данъците за МПС и на Данък „Сгради“. Това каза в интервю за седмичното предаване „Перничани-потомците на Кракра“ на Радио „Фокус“, Ивета Боянова, директор на дирекция „Местни приходи и такси“ в Община Перник. Тя добави, че това се дължи на промените в Закона за местните данъци и такси, които бяха приети от Народното събрание в края на 2018 година. „Специално за повишенията в Данък „Сгради“ се очертава да има в едно населено място, тъй като законът е предвидил за всички, които са с решение на Министерски съвет номер 153 от 24 февруари 2012 година „Курортни селища в селища Република България“ да бъдат облагани с Данък „Сгради“ между 4,5 и 7 %. В този списък, ако мога така да го нарека, попада нашето населено място Рударци. Така че там има предложения за увеличение на данъка така, както е по закона с минималната ставка“, поясни тя. Ивета Боянова каза още, че относно автомобилите, там нещата са по-динамични и по-сложни, тъй като законодателят е предвидил въвеждането на нов компонент в изчислението на Данък МПС. Това ще рече, че освен имуществения данък, който за момента се заплаща, се появява и екологичният компонент, поясни Боянова. Тя добави, че данъкът за автомобилите до 3,5 тона ще се повиши с 10 %, а за някои автомобили до 30 %, а при някои тежки МПС, може да има увеличение и до 100 %. \r\nСимона ПЕТРОВА", "date": "2019.01.22", "title": "Ивета Боянова, директор на дирекция „Местни приходи и такси“ в Община Перник: Предвиждат се увеличения в данъците за МПС и на Данък „Сгради“"}
{"url": "http://www.focus-news.net/news/2019/01/22/2615004/stara-zagora-uchebnite-zanyatiya-v-oblastta-se-vazobnovyavat-ot-23-yanuari-gripnata-epidemiya-ostava-v-sila.html", "text": "Заболяемостта от грип и остри респираторни заболявания (ОРЗ) през периода 14 януари - 20 януари 2019 г. достигна стойности 310.32 на 10 000 души население. Това съобщиха от пресцентъра на  РЗИ - Стара Загора . Пик на заболелите от ОРЗ и грип се наблюдава от 16 януари 2019 г. до 20 януари 2019 г. и въз основа на това, както и с цел ограничаване на контактите сред учениците, беше взето решение за удължаване на грипната ваканция с още два дни (21 и 22 януари 2019 г.). От 21 януари се наблюдава тенденция към понижаване на заболелите от ОРЗ, видно от събраните данни от общопрактикуващите лекари и неотложните кабинети. На 22 януари се проведе заседание на Регионалния оперативен щаб за борба с ОРЗ и грип, на което се взе решение, че грипната епидемия остава в сила, но към момента няма основание за удължаване на грипната ваканция в област Стара Загора. \r\nРЗИ - Стара Загора ежедневно ще проследява заболяемостта в учебните заведения и след информация от РУО за повече от 20% отсъстващи ученици по повод ОРЗ и грип, ще предприема конкретни противоепидемични мерки. РЗИ продължава извършването на контрол на детските и учебни заведения за спазване на сутрешния филтър, за недопускане на болни деца и персонал и лечението им в тях, както спазването на противоепидемичения режим в лечебни и здравни заведения. \r\nС цел недопускане усложнения на случаите на грип всички лечебни заведения, е важно своевременно да започват лечение с антивирусни препарати. Болните с висока температура и други признаци на грип да не провеждат самолечение. При наличие на симптоми за грип да посещават личните си лекари и да не ходят болни на работа. Най-добрата предпазна мярка е ограничаване контактите с болни хора, особено за тези с хронични заболявания, бременни жени и деца. РЗИ - Стара Загора продължава ежедневно да извършва активен надзор над заболяемостта от грип и ОРЗ.", "date": "2019.01.22", "title": "Стара Загора: Учебните занятия в областта се възобновяват от 23 януари, грипната епидемия остава в сила"}
{"url": "http://www.focus-news.net/news/2019/01/22/2615018/aktsenti-v-sutreshniya-blok-dobro-utro-balgariya-po-radio-fokus-na-23-yanuari.html", "text": "Кога столичани ще могат да се възползват от третата линия на метрото и на какъв етап са строителните дейности към днешна дата? Отговорите на тези и други въпроси търсим от директора на „Метрополитен“ инж. Стоян Братоев. Стъпка напред ли са предложените промени в Изборното законодателство, колко ефективни ще са те и какви са вижданията на АБВ в тази посока? Идеите за реформи на партията, не само с акцент избори ще коментираме с доц. д-р Георги Кючуков, член на НС на АБВ и член на Изпълнителното бюро на партията. Първите месеци на годината, макар и все още студени, са подходящо време да помислим за летните отпуски. Крият ли рискове услугите на туристическите агенции и какви са правата ни като потребители при евентуални нарушения? Повече ще научим от председателя на КЗП Димитър Маргаритов. В минутите след 9 часа Тони Михайлов от Радио „Фокус“-Пловдив ще ни разкаже как премина изминалата 2018 година за Историческия музей в Асеновград и какво е предвидила културната институция за настоящата. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.01.22", "title": "Акценти в сутрешния блок „Добро утро, България“ по Радио „Фокус“ на 23 януари"}
{"url": "http://www.focus-news.net/news/2019/01/22/2615016/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път Симитли – Гоце Делчев. Пътните настилки на места са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. През деня няма регистрирани тежки пътни инциденти. Натоварено движение се наблюдава по автомагистрала „Струма“ и главен път Е-79, както и по второкласен път Симитли – Гоце Делчев. В област Благоевград не се извършват ремонтни дейности по първокласната, второкласната и третокласната пътна мрежа. \r\nЛора КАЛЧЕВА", "date": "2019.01.22", "title": "Благоевград: Повишена е опасността от падащи камъни в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2019/01/22/2615019/pazardzhik-namalena-e-vidimostta-v-oblastta-zaradi-magla-trafikat-e-intenziven.html", "text": "Интензивен е трафикът в Пазарджик, предаде репортер на  Радио „Фокус“ – Пазарджик . Пътните настилки са мокри. Мъгла намалява видимостта до 250 метра. На изхода на областния град в посока Пловдив е разположен полицейски патрул, който следи за спазване ограниченията на скоростта. В района на двете кръгови кръстовища на моста на река Марица, трафикът е най-натоварен, образуват се колони от автомобили. \r\nВаня НИКОЛОВА", "date": "2019.01.22", "title": "Пазарджик: Намалена е видимостта в областта заради мъгла, трафикът е интензивен"}
{"url": "http://www.focus-news.net/news/2019/01/22/2615020/d-r-dimitar-petkov-veterinar-zimata-tryabva-da-se-povishi-kachestvoto-i-kolichestvoto-na-hranata-na-domashnite-lyubimtsi.html", "text": "Зимата трябва да се повиши качеството и количеството на храната на домашните любимци. Това каза в интервю за  Радио „Фокус“ – Варна  ветеринарният лекар д-р Димитър Петков във връзка с вредните влияния върху здравословното състояние на домашните любимци през зимните месеци. Според ветеринарния лекар добрата храна подхранва имунната система на животните, както и при хората. „Целта е да се предотвратят болестните състояния\", обясни д-р Димитър Петков. „Зимата с една идея се вдига нормата на хранене на животните, също се повишава качеството на храната, трябва да е с повече протеини. Да имат повече енергия, да произвеждат повече топлина, за да могат да се съхранят и да не боледуват“, каза още той. Според него стопаните трябва да внимават за гранулите и консервите, които закупуват от търговската мрежа, тъй като много от тях са с по-ниско качество от нужното. „Некачествената храна, с високо съдържание на растителни съставки, а не месо, води до проблеми с храносмилателната система\", добави д-р Димитър Петков. „Добрата и качествена храна е най-важна за животинките. Друг е въпросът, че най-често ги храним с гранули, 90% от тези гранули предизвикват котешки урологичен синдром, най-често при котките, а не са изключени и при кучетата. Това е бъбречно-каменна болест, която е съпроводена с болки, запушени уретри и накрая със смърт, ако не им се помогне на животните навреме“, съобщи д-р Димитър Петков. По думите му гранулираната храна може да бъде с високо съдържание на пепел, което влошава здравето на питомците. Той посъветва стопаните да променят хранителния режим на котката или кучето си през по-топлите месеци, с цел да се свалят натрупаните килограми от зимата.  \r\n„Положителна тенденция е, че стопаните стават все по-добре информирани за правилното хранене\", каза още той. Според него това е понижило случаите на затлъстяване при домашните любимци. \r\nБояна АТАНАСОВА", "date": "2019.01.22", "title": "Д-р Димитър Петков, ветеринар: Зимата трябва да се повиши качеството и количеството на храната на домашните любимци"}
{"url": "http://www.focus-news.net/news/2019/01/22/2615021/sofiya-v-grada-shte-zapochne-izpalnenieto-na-proekt-za-izgrazhdane-na-zelen-zdravosloven-koridor.html", "text": "На 23 януари в 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата“ (URBiNAT-„URBan-Innovative-NATure“). Това съобщиха от пресцентъра на  Столична община . Дейностите предвиждат изграждане на „Зелен здравословен коридор“ в столицата. Проектът се финансира по програма „Хоризонт 2020“ на Европейския съюз.  \r\nПроект URBiNAT е насочен към обновяване и интеграция на градски райони чрез прилагане на природосъобразни решения в четири области: енергия, вода, зеленина/природа и храна/природа. Основната цел е да се подобри градската среда чрез проектиране и реализиране на „Зелен здравословен коридор“, базирана на природата иновативна структура.  \r\nОсвен София, проектният консорциум включва още два водещи града - Порто (Португалия) и Нант (Франция) и градове-последователи - Брюксел (Белгия), Хое Тоструп (Дания), Сиена (Италия) и Нова Горица (Словения).  \r\nКоординатор на проекта е Центърът за социални изследвания към Университет Коимбра, Португалия. УАСГ е академичен партньор на Столична община, а Асоциацията за развитие на София ще участва в организацията и провеждането на обществените обсъждания и в популяризиране на дейностите по проекта. За всеки от водещите градове в проекта – Порто (Португалия), Нант (Франция) и София, програмата предвижда средства за реализация на екологични урбанистични решения в избран градски район. В София проектът ще се реализира на територията на столичния район „Надежда“.  \r\nНа официалното откриване ще присъстват главният архитект и ръководител на проекта арх. Здравко Здравков, заместник-кметът на София по направление „Инвестиции и строителство“ Ирина Савина, общински съветници, ръководството на УАСГ и представители на градовете партньори.", "date": "2019.01.22", "title": "София: В града ще започне изпълнението на проект за изграждане на „Зелен здравословен коридор“"}
{"url": "http://www.focus-news.net/news/2019/01/22/2615024/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътят за пункта е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки на места са мокри и хлъзгави. Няма образували се колони от чакащи автомобили на пункта. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/22/2615025/varna-s-narusheno-vodopodavane-shte-bade-chast-ot-kvartal-vladislavovo-na-23-yanuari.html", "text": "С нарушено водоподаване ще бъде част от квартал „Владиславово“ на 23 януари. Това съобщиха за  Радио „Фокус“ – Варна  от дружеството „Водоснабдяване и канализация“ в града. Причината за безводието е поредното изграждане на връзки от частна фирма-изпълнител на голям инфраструктурен обект. Без вода от 9.00 до около 24.00 часа ще бъдат абонатите в част от I-ви микрорайон – над Пощата, в блокове с номера от 18 до 36, от 50 до 57, от 401 до 409. С нарушено водоподаване ще са и местностите Жълъдови хълмове, Балъм дере, Лозята, Ментеше и Гъбена махала. Водоноски ще бъдат разположени пред блок 407 и пред блок 22. \r\nДиана СТОЕВА", "date": "2019.01.22", "title": "Варна: С нарушено водоподаване ще бъде част от квартал „Владиславово“ на 23 януари"}
{"url": "http://www.focus-news.net/news/2019/01/22/2615001/yeni-safak-stotitsi-teroristi-ot-islyamska-darzhava-se-predadoha-na-sasht-prehvarlyat-gi-v-amerikanska-voenna-baza.html", "text": "Стотици терористи от „Ислямска държава“ са се разоръжили и предали на оглавяваната от САЩ коалиция в Сирия и са прехвърлени в американска военна база в източната провинция Дейр-ез-Зор, пише  електронното издание на вестник Yeni Safak , като се позовава на местни източници. \r\nСъбеседниците на турския ежедневник твърдят, че терористите са прехвърлени в база в района на петролния кладенец Ал Омар. \r\nНа 11 септември сирийските кюрди, с въздушната подкрепа на САЩ и артилерийска поддръжка от Франция, започнаха офанзива срещу „Ислямска държава“ в провинция Дейр-ез-Зор, припомня изданието. \r\nПрез последните няколко седмици коалицията превзе град Хаджин, основната твърдина на джихадистите в провинция, както и градовете Ал Суса Алб Хатер, Албухасан и т.н. \r\nМеждувременно, „Ислямска държава“ продължава да контролира град Ал Багуз и други необитаеми райони на провинциите Дейр-ез-Зор и Хомс. \r\nСъгласно твърденията на местни източници, в резултат от бомбардировките на жилищните райони от оглавяваната от САЩ коалиция са загинали стотици мирни граждани. \r\nПревод и редакция:", "date": "2019.01.22", "title": "Yeni Safak: Стотици терористи от „Ислямска държава“ се предадоха на САЩ, прехвърлят ги в американска военна база"}
{"url": "http://www.focus-news.net/news/2019/01/22/2615022/d-r-yanka-draganova-rzi-varna-razporedili-sme-kontaktnite-detsa-s-bolnoto-ot-salmonela-momiche-sashto-da-se-izsledvat.html", "text": "Децата от общинската ясла „Звънче“ във Варна, които са били контактни с момиченцето със салмонела, също предстои да бъдат изследвани. Изследвания трябва да си направят учителките и помощният персонал. Това каза за  Радио „Фокус“ – Варна  директорът на Дирекцията по надзор на заразните болести в Регионалната здравна инспекция д-р Янка Драганова. По думите й в момента болното дете е изолирано в дома си, лекува се и не посещава детското заведение. То ще бъде допуснато обратно в групата, след като проведе лечение по указания на общопрактикуващия лекар и резултатите от микробиологичните изследвания покажат отрицателен резултат. Д-р Драганова увери, че от РЗИ не са регистрирали други случаи на заболели от салмонела деца. Тя изтъкна, че няма повод за паника и притеснение сред родителите. \r\nДиана СТОЕВА", "date": "2019.01.22", "title": "Д-р Янка Драганова, РЗИ – Варна: Разпоредили сме контактните деца с болното от салмонела момиче също да се изследват"}
{"url": "http://www.focus-news.net/news/2019/01/22/2615026/veliko-tarnovo-ogranicheni-e-dvizhenieto-na-avtomobili-nad-12-tona-po-pat-lozen-polski-trambesh-poradi-namalen-gabarit-na-patnoto-platno.html", "text": "Сухи са пътните настилки на територията на областта, предаде репортер на  Радио „Фокус“ – Велико Търново . Времето е облачно. Температурата е 5 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, а обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.22", "title": "Велико Търново: Ограничени е движението на автомобили над 12 тона по път Лозен – Полски Тръмбеш поради намален габарит на пътното платно"}
{"url": "http://www.focus-news.net/news/2019/01/22/2614989/rtk-kosovo-zavarshi-sreshtata-mezhdu-haradinay-veseli-i-poslanika-na-sasht-v-prishtina-mitata-ostavat.html", "text": "Завърши срещата между посланика на САЩ в Прищина Филип Коснет, председателя на косовския парламент Кадри Весели и премиерът на страната Рамуш Харадинай за 100-процентовите мита, които правителството на страната наложи на стоките от Сърбия и Босна и Херцеговина, предава  държавната „Радио и телевизия Косово“ (RTK) . \r\nПозовавайки се на източници, присъствали на срещата, местният портал Lajmi news съобщава, че Весели и Харадинай са останали на позицията, че Прищина няма да отменя 100-процентовите ставки, докато Сърбия не промени подхода си към Косово. \r\nПревод и редакция:", "date": "2019.01.22", "title": "RTK (Косово): Завърши срещата между Харадинай, Весели и посланика на САЩ в Прищина, митата остават"}
{"url": "http://www.focus-news.net/news/2019/01/22/2615028/zhivko-yanakiev-byuro-po-truda-burgas-kam-kraya-na-2018-godina-registriranite-bezrabotni-sa-4-358.html", "text": "Към края на 2018 година регистрираните безработни са 4 358. Това каза пред журналисти Живко Янакиев, директор на Бюро по труда – Бургас по време на пресконференция, предаде репортер на  Радио „Фокус“ – Бургас . Според Янакиев равнището на безработица за Бюрото по труда е 3.8%, а отделно само за община Бургас е 3.3%. „Като за сравнение за страната към 31 декември 2018 година е 6.14%, тоест с 2.36% е по-ниско равнището на безработица в Бюрото по труда в Бургас в сравнение със средната за страната. 2018 спрямо 2017 година – 1 006 човека са регистрирани по-малко, това е малко над 10%. Безработицата намаля много“, добави Янакиев. По думите му през 2018 година заявените работните места са с 38 повече в сравнение с 2017 година. „Малко е, но все пак това е един показател за положителните тенденции в развитието на икономиката. Към момента свободните работни места са 259 и една голяма част са свързани с професии, които са дефицитни и стоят незаети. Те са свързани с металообработване, заваряване, метални конструкции, корабостроене, лекарските професии, шофьорските професии и т.н.“, посочи още Живко Янакиев. \r\nМария КУРТЕВА", "date": "2019.01.22", "title": "Живко Янакиев, Бюро по труда – Бургас: Към края на 2018 година регистрираните безработни са 4 358"}
{"url": "http://www.focus-news.net/news/2019/01/22/2615029/pp-ataka-nfsb-provali-zasedanie-na-pg-na-obedineni-patrioti.html", "text": "НФСБ провали заседание на ПГ на \"Обединени патриоти\", съобщиха от  пресцентъра на ПП \"Атака\"  От там уточняват, че НФСБ са провалили редовното заседание на парламентарната група на \"Обединени патриоти\", което е трябвало да се проведе на 22 януари 2019 г., от 17.00 часа, в сградата на Народното събрание. На него е присъствало ръководството на ПП \"Атака\", но е нямало нито един депутат от НФСБ, с което те са провалили кворума на заседанието.", "date": "2019.01.22", "title": "ПП \"Атака\": НФСБ провали заседание на ПГ на \"Обединени патриоти\""}
{"url": "http://www.focus-news.net/news/2019/01/22/2615031/georg-spartanski-kmet-na-pleven-izkupuvaneto-na-obshtinski-zemi-e-izgodno-za-sobstvenitsite-na-sgradite-postroeni-varhu-tezi-tereni.html", "text": "Изкупуването на общински земи е изгодно за собствениците на сградите, построени върху тези терени. Това заяви за  Радио ,,Фокус“  кметът на Община Плевен Георг Спартански. По думите му собствениците на сгради, построени върху общинска терени, вече могат да закупят тези земи. Според него към този тип сгради принадлежат 300 имота в града и 350 в малките населени места от областта. Така може да се учредяват право на пристрояване и надстрояване без да се изисква разрешение от Общината. ,,Правата на собственика се упражняват в по-голяма степен. Застроеният вече терен е на стойност по-близка до данъчната, а не до пазарната на незастроен парцел\", каза още той. Заявления за закупуване на парцели се подават в Общината.  \r\nВиолета КРЪСТЕВА", "date": "2019.01.22", "title": "Георг Спартански, кмет на Плевен: Изкупуването на общински земи е изгодно за собствениците на сградите, построени върху тези терени"}
{"url": "http://www.focus-news.net/news/2019/01/22/2615035/elena-yoncheva-bsp-pravitelstvoto-i-borisov-zapochnaha-da-izpolzvat-kontroliranata-ot-tyah-spetsializirana-prokuratura-za-splashvane-i-publichno-unizhenie-na-protivnitsite-si.html", "text": "Обвинението, че работейки в периода 2012-2014 г. в Тв7 съм била финансирана по престъпен начин, е абсурдно. Това е написала в профила си в социалната мрежа  \"Фейсбук\"  Елена Йончева - депутат от ПГ на \"БСП за България\". \"Това е периодът, в който заснех поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Филмите са излъчени, а техниката за тяхното заснемане и монтаж, както и за репортажите в пряк ефир, е налична\", уточнява Йончева. \r\n\"Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници. Опитват се да смажат тези, които показват как Шайката - тази организирана престъпна група, разграбва България. Това няма да ни спре\", пише още Елена Йончева.", "date": "2019.01.22", "title": "Елена Йончева, БСП: Правителството и Борисов започнаха да използват контролираната от тях Специализирана прокуратура за сплашване и публично унижение на противниците си"}
{"url": "http://www.focus-news.net/news/2019/01/22/2615033/pregled-na-mezhdunarodnite-novini-do-18-chasa-agentsiya-fokus.html", "text": "Македонското правителство изпрати Закона за употреба на езиците за становище до Венецианската комисия... един ден, след като вицепремиерът по европейските въпроси Буяр Османи обяви, че няма да се иска мнение за Закона, докато професор Каракамишева е част от този консултативен орган. Оспорваният член 8 относно използването на албански език на банкноти, пощенски марки, както и на униформите на полицейски служители, пожарникари и лекари бяха изпратени до венецианската комисия, предава  скопският телевизионен канал „Сител“ . \r\nЧрез писмото, изпратено до председателя на Комисията Джани Букичио, правителството очаква становище по закона относно неговото съответствие с европейските стандарти, както и значителна подкрепа за правните реформи. \r\nМинистър-председателят Зоран Заев отбеляза, че препоръките на Венецианската комисия ще бъдат приложени в закона. \r\nЗаконът за употреба на езиците бе публикуван в Държавен вестник на Република Македония на 14 януари само с подпис на председателя на парламента Талат Джафери с пояснение, че това е направено, защото президентът на държавата, Георие Иванов, отказа да го подпише в разрез с Конституцията. \r\nМеждувременно професор Йован Кекеновски и ВМРО-ДПМНЕ внесоха инициатива в Конституционния съд за оценка на конституционността на Закона за употреба на езиците. \r\n***  Преспанският договор мина гръцката парламентарна комисия по отбрана и външни работи във вторник и в сряда процесът по ратификацията му ще продължи на пленарна сесия на парламента, който се очаква гласува договора за името между Атина и Скопие в четвъртък след полунощ, съобщава  гръцката държавна агенция АНА-МПА . \r\nОбсъждането и обработването на законопроекта за ратифициране на споразумението за разрешаване на спора за името започна в понеделник следобед. Общо 38 депутати се изказаха, освен докладчиците на партиите и тези, които отговориха на коментарите. Очаква се окончателният доклад на комисията да бъде внесен в парламента, като се препоръчва ратификация. \r\nДискусията в парламентарната сесия ще започне в сряда и ще продължи след полунощ в четвъртък, до петък сутринта, когато ще се състои гласуване. \r\n***  Председателят на борда на директорите на металургичния комбинат „Трепча“ Ардиан Сила пристигна край мината, където се оказаха хванати в капан повече от 100 миньори на 700 метра под земята. Той заяви пред  прищинския ежедневник Gazeta Express , че първата група от 29 души е излязла от рудника. \r\n„Първата група миньори излезе“, заяви Сила. \r\nПо неговите думи, ръководството е информирано за ситуацията и миньорите са добре. \r\n***  Стотици терористи от „Ислямска държава“ са се разоръжили и предали на оглавяваната от САЩ коалиция в Сирия и са прехвърлени в американска военна база в източната провинция Дейр-ез-Зор, пише  електронното издание на вестник Yeni Safak , като се позовава на местни източници. \r\nСъбеседниците на турския ежедневник твърдят, че терористите са прехвърлени в база в района на петролния кладенец Ал Омар. \r\nНа 11 септември сирийските кюрди, с въздушната подкрепа на САЩ и артилерийска поддръжка от Франция, започнаха офанзива срещу „Ислямска държава“ в провинция Дейр-ез-Зор, припомня изданието. \r\nПрез последните няколко седмици коалицията превзе град Хаджин, основната твърдина на джихадистите в провинция, както и градовете Ал Суса Алб Хатер, Албухасан и т.н. \r\nМеждувременно, „Ислямска държава“ продължава да контролира град Ал Багуз и други необитаеми райони на провинциите Дейр-ез-Зор и Хомс. \r\nСъгласно твърденията на местни източници, в резултат от бомбардировките на жилищните райони от оглавяваната от САЩ коалиция са загинали стотици мирни граждани. \r\n***  Около 100 миньора в мина „Стари търг“ са попаднали в клопка на 700 метра под повърхността след прекъсване на електрозахранването, съобщават медиите в Прищина. Представител на миньорския синдикат твърди, че техният живот не е застрашен и че вече се провежда акция за тяхното спасяване, предава  сръбската редакция на радио „Спутник“ . \r\n„Около 100 миньора останаха на осмо, девето и десето ниво. Специалистите се опитват, дори временно, да инсталират електрически инсталации, за да бъдат извадени миньорите от там“, заяви ръководителят на профсъюза на рудника „Стари търг“ Шукри Садику. \r\nСадику каза, че спасителните екипи са в постоянен контакт с миньорите и че животът им не е заплашен, защото мината има естествена вентилация. Никой от миньорите не е ранен, а проблемите в мината са настъпили, когато трансформаторът експлодирал, съобщава Koha Ditore. Мината „Стари търг“ е част от Комбината „Трепча“. \r\n***  Завърши срещата между посланика на САЩ в Прищина Филип Коснет, председателя на косовския парламент Кадри Весели и премиерът на страната Рамуш Харадинай за 100-процентовите мита, които правителството на страната наложи на стоките от Сърбия и Босна и Херцеговина, предава  държавната „Радио и телевизия Косово“ (RTK) . \r\nПозовавайки се на източници, присъствали на срещата, местният портал Lajmi news съобщава, че Весели и Харадинай са останали на позицията, че Прищина няма да отменя 100-процентовите ставки, докато Сърбия не промени подхода си към Косово. \r\n***  Партия „Баткивщина“ издигна за кандидат за президент своя лидер- бившия премиер на Украйна Юлия Тимошенко. Съответстващото решение бе прието във вторник на конгреса на политическата сила, предава  ТАСС . \r\nПрограмата на бъдещия кандидат за държавен глава на Украйна се основава на тезата за необходимостта от нов икономически курс на страната. Както заяви тя по-рано, вече от три години повече от 100 експерта работят над разработването на този курс. „Това е този интелектуален ресурс на страната, който ще ни даде шанс, а ние, политиците, ще го изпълним по точки. Това е път към възстановяване, успех и възраждане“, твърди Тимошенко. \r\nНовият икономически курс на Украйна ще предвижда промяна на финансовата политика на страната – пълен контрол на държавата над Националната банка, въвеждане на действащи механизми за спиране на инфлацията, „за да престане тя да бъде основа за финансовите пирамиди на Националната банка“, разработване на нова данъчна система, промяна на кредитната политика, при която украинските предприемачи ще могат да получат дългосрочни кредити в банката за развитие на своята работа „със застраховка, а не със залог и с 3-4% годишна лихва, както е в Европа, а не с 20%, както е в Украйна“, увеличение на нивото на доходите на хората. \r\nЮлия Тимошенко е родена в Днепропетровск, на 58 години. В политиката е от 1998 г., когато е избрана за депутат във Върховната Рада. Година по-късно тя става вицепремиер за топлоенергийната система в правителството на Виктор Юшченко. През 2001 г. тя създаде Блок Юлия Тимошенко, който през 2004 г. подкрепи кандидата за президент Юшченко, който по-късно предостави на Тимошенко позицията на премиера: през 2005 г. тя стана първата жена в Украйна, която оглави кабинета, но през същата година бе уволнена. \r\nПрез 2010 година участва за първи път на президентски избори, но ги загуби с малка разлика от Виктор Янукович. Срещу нея са открити редица наказателни дела, едно от които се отнасяше за условията на газовия контракт между „Газпром“ и „Нафтогаз“ и през 2011 година бе осъдена на 7 години лишаване от свобода. Тимошенко излезе от колонията през 2014 година след „майдана“ и последвалия държавен преврат в страната. На президентските избори през същата година тя получи 13% на първия тур на президентските избори, а на парламентарния вот нейната политическа сила, „Баткивщина“, влезе в парламента, като събра трудно 5,5%. \r\nПоредните избори за държавен глава на Украйна трябва да се състоят на 31 март. Юлия Тимошенко е лидер в предизборната гонка: съгласно последните проучвания на общественото мнение, за нея са готови да гласуват 19,3% от избирателите. Следващ по популярност сред потенциалните кандидати за президент са шоуменът Владимир Зеленский (12,9%), лидерът на обединението „Опозиционна платформа – За живот“ Юрий Бойко (11,6%), действащият държавен глава Петро Порошенко (11,3%) и бившият министър на отбраната и ръководител на партия „Гражданска позиция“ Анатолий Гриценко. \r\n***  Турският президент Реджеп Тайип Ердоган ще се срещне с президента на Русия Владимир Путин в сряда в Москва, предаде информационната агенция ДХА.  Според източници от Президентството, Ердоган ще направи еднодневна визита в Москва, съпровождан от турски министри и други компетентни лица. Освен разговори насаме, ще има и среща на двете официални държавни делегации. Ще бъдат обсъдени ситуацията в Сирия, регионални въпроси, двустранните отношения и актуални международни теми, посочва още ДХА. \r\n***  В хода на текущата гръцка кампания за разясняване на ползите от ратифицирането на договора за името между Атина и Скопие, на интернет страницата на Министерството на външните работи на Гърция бяха публикувани отговори на няколко от най-често задаваните въпроси. Един от тях е: „Признаваме ли „македонската нация“ и „македонския език“? Отговорът на Гърция е – категорично Не, предава  скопският телевизионен канал „Сител“ . Ето го и целият отговор на МВнР на Гърция на този въпрос:  \r\n1)\tСпоразумението определя само „гражданството“ на гражданите на съседа, което е правно отношение между гражданина и държавата. Освен това Бившата югославска република Македония официално потвърди пред Гърция чрез Меморандума за разбирателство от 16/1/2019 г., който е правно обвързващ за БЮРМ, че използването на термина „националност“ в английската версия на споразумението от Преспа се отнася само до „гражданство“. Всъщност, както в Гърция, така и в БЮРМ, в официалните си преводи на договора английският термин „националност“ се приравнява на думата „гражданство“. Освен това във всички международни текстове (както конвенционални, така и извъндоговорни) терминът „националност“ означава националност, а не национален произход. \r\n2)\tДнес, след повече от 25 години, в паспортите на македонските граждани, гражданството е дефинирано с думата „македонско“. От 2009 година визовата либерализация за шенгенската зона важи дори и за БЮРМ, за гражданите с тези паспорти \r\n3)\tСлед влизането в сила на Договора, „/гражданин на Република Северна Македония“ се добавя във всички пътни документи за гражданство, към термина, който вече се употебява \r\n4)\tПреспанският договор не споменава и не регулира етническите въпроси. В допълнение, изменението на Конституцията на БЮРМ гласи, че „гражданството не уточнява, нито определя етническата принадлежност на гражданите на страната“. Това е изрично и задължително за БЮРМ и се споменава във вербалната бележка, изпратена от Скопие. \r\n5)\tСъответно, Договорът не признава „македонския народ“ или „македонската нация“. Освен това споразумението не отрича правото на гръцките граждани да наричат гражданите на съседната ни държава при условията, които те използват днес (член 7). Език \r\n1)\tТретата конференция на Организацията на обединените нации за стандартизация на географските имена, проведена през 1977 г. в Атина, призна „македонския“ като официален език. В речта си през септември 1959 г. обаче външният министър Е. Авероф подчерта: „Македонският език, който се говори в Скопие, не се говори в гръцката Македония и има граматика и синтаксис“. \r\n2)\tОзначението на македонския език, с кодово наименование „MK, MKD“, се използва от 1994 г., без звездички, както може да се види на официалния уебсайт на ООН (вж. Страници 1 и 94) и както е официално представен от Международна организация по стандартизация с ISO 639-1 и 639-2:. \r\n3)\tСпоразумението изрично посочва, че официалният език на съседа принадлежи на групата на славянските езици и не е свързан с древногръцката култура на Македония и не е свързан с [...] историята, културата и наследството на Македония (член 7, параграф (4) ). \r\n4)\t Също така, съгласно споразумението, гръцките граждани си запазват правото да продължат да се отнасят към горепосочения език при условията, които понастоящем използват (член 7, параграф 5). Търговски марки \r\n1)\tСпоразумението от Преспа не засяга валидността на гръцките търговски марки под името Македония. По-специално, разпоредбите относно търговските марки са напълно съвместими с европейското законодателство и с международното право, и по-специално с Мадридския договор за търговска собственост. Това означава, че търговските марки, регистрирани от гръцки компании на национално, европейско или международно ниво и съдържащи препратки към Македония, са напълно защитени. \r\n2)\tСтатутът на съседната държава като бъдещ кандидат за членство в ЕС предполага задължение за адаптиране към европейското законодателство. Продукти, носещи наименование за произход, както и продукти с географско указание, които са свързани с Македония, вече са идентифицирани със съществуващите регламенти на ЕС и се прилагат изключително за Македония. Македонското вино, например, е вградено в регламента на ЕС. По своята същност географските определения се отнасят до конкретни региони, а не до цели страни. Фактът, че споразумението съдържа изрично позоваване на работата на международна експертна група в рамките на ЕС, гарантира интересите на компаниите в страната като страна-членка. \r\n3)\tСпоразумението създава условия за диалог между бизнес общностите на двете страни, които добросъвестно ще намерят изход и решения на други въпроси, които могат да бъдат свързани с търговски марки и корпоративни логота в бъдеще. Във всеки случай, това, което е гарантирано в европейското и националното законодателство, е въведено и не се променя. \r\n***  Срещата между президента на Русия Владимир Путин и премиера на Япония Шинзо Абе, в чийто център е темата за мирния договор, започна в Москва, съобщава  ТАСС. \r\nРазговорът се води в Кремъл в тесен състав. По-късно преговорите ще продължат в разширен формат под формата на работен обяд. Както се очаква, след края на срещите лидерите ще направят заявления за пресата. \r\nКакто по-рано съобщиха от Кремъл, на преговорите се планира да бъдат обсъдени перспективите за развитие на двустранното сътрудничество в политическата, търговско-икономическата и хуманитарната области, както и да бъдат обменени мнения по най-актуалните проблеми от международния и регионалния дневен ред. При това главната тема на срещата е обсъждането на перспективите за сключване на мирен договор между Русия и Япония. \r\n***  Във вторник ще се проведе среща между председателят на косовския парламент и председател на Демократическата партия на Косово (ПДК), премиерът на страната Рамуш Харадинай и посланикът на САЩ в Прищина Филип Коснет относно 100-процентовите мита върху вноса на сръбските стоки, предава  държавната „Радио и телевизия Косово“ (RTK) . \r\nОт ПДК съобщиха в понеделник, че очакват срещата да завърши със споразумение, което ще гарантира, че отношенията между Косово и САЩ няма да бъдат влошени. \r\nМестна медия цитира помощника на Харадинай Авни Арифи, който заяви, че правителството ще остане на позицията си за митата. \r\n„Засега, не виждам промяна в позицията на правителството. Няма никакви индикации, че властите ще променят мнението си по този въпрос“, обясни той. \r\nХалил Матоши, политически и медиен съветник на Харадинай, заяви пред RTK в понеделник, че правителството не е под международен натиск да отмени мярката, „но има предложения от приятели митата да бъдат отменени, за да се даде път на диалога“. \r\n„Вече от 20 години даваме път на диалога със Сърбия, но засега без никакъв ефект. Налагането на мита е суверенно решение на Косово“, добави той. \r\n***  Германският канцлер Ангела Меркел заяви във вторник, че новият френсо-германски договор за приятелство е стъпка напред към създаването на бъдеща общоевропейска армия, предава  AFP . \r\nКанцлерът посочи, че пактът цели да изгради френско-германска „обща военна култура“ и „допринася за създаването на европейска армия“. \r\nВ своята реч Меркел подчерта още, че Франция и Германия искат по-тясна политическа, икономическа и военна интеграция и че те трябват да работят и върху „обща военна индустрия“.", "date": "2019.01.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/22/2615036/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област. Движението се осъществява без проблеми при зимни условия. Няма въведени допълнителни ограничения, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.01.22", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2019/01/22/2615030/sitel-makedoniya-protivno-na-tvardenieto-na-osmani-pravitelstvoto-izprati-zakona-za-ezitsite-do-venetsianskata-komisiya.html", "text": "Македонското правителство изпрати Закона за употреба на езиците за становище до Венецианската комисия... един ден, след като вицепремиерът по европейските въпроси Буяр Османи обяви, че няма да се иска мнение за Закона, докато професор Каракамишева е част от този консултативен орган. Оспорваният член 8 относно използването на албански език на банкноти, пощенски марки, както и на униформите на полицейски служители, пожарникари и лекари бяха изпратени до венецианската комисия, предава  скопският телевизионен канал „Сител“ . \r\nЧрез писмото, изпратено до председателя на Комисията Джани Букичио, правителството очаква становище по закона относно неговото съответствие с европейските стандарти, както и значителна подкрепа за правните реформи. \r\nМинистър-председателят Зоран Заев отбеляза, че препоръките на Венецианската комисия ще бъдат приложени в закона. \r\nЗаконът за употреба на езиците бе публикуван в Държавен вестник на Република Македония на 14 януари само с подпис на председателя на парламента Талат Джафери с пояснение, че това е направено, защото президентът на държавата, Георие Иванов, отказа да го подпише в разрез с Конституцията. \r\nМеждувременно професор Йован Кекеновски и ВМРО-ДПМНЕ внесоха инициатива в Конституционния съд за оценка на конституционността на Закона за употреба на езиците. \r\nПревод и редакция:", "date": "2019.01.22", "title": "„Сител“ (Македония): Противно на твърдението на Османи, правителството изпрати Закона за езиците до Венецианската комисия"}
{"url": "http://www.focus-news.net/news/2019/01/22/2615038/varna-nad-2-400-detsa-shte-badat-obhvanati-ot-zdravnite-programi-v-obshtinata-prez-2019-godina.html", "text": "Над 2 400 деца ще бъдат обхванати от здравните програми, планирани във Варна през 2019 година. Това съобщиха за  Радио „Фокус“ – Варна  от Дирекция „Здравеопазване“ към Община Варна. 17 програми за обществено здраве, сред които и нови, са заложени в проектобюджета на Варна за 2019 година. Те включват скрининг и профилактика на заболявания, за които страната е водеща по заболеваемост в Европа. Целевите групи са деца и подрастващи, както и хора с рискови фактори за развитие на социално значими заболявания. Общинските програми с функция „Здравеопазване“ са общо в размер на 436 000 лева. \r\nПроектобюджетът на функция „Здравеопазване“ за 2019 година е в размер на 20.892 млн. лева, като увеличението спрямо първоначалния бюджет на 2018 година е с 1.357 млн. лева. Осигурено е финансирането на 12 детски ясли, 112 здравни кабинета за медицинското обслужване в детски градини и училища, 7 здравни медиатори,  22 детски кухни. Заделени са средства и за предприятията „Комплекс за детско хранене“ и „Дезинфекция, дезинсекция и дератизация“. \r\nМарияна ВАЛЕНТИНОВА", "date": "2019.01.22", "title": "Варна: Над 2 400 деца ще бъдат обхванати от здравните програми в общината през 2019 година"}
{"url": "http://www.focus-news.net/news/2019/01/22/2615039/blagoevgrad-normalno-se-osashtestvyava-preminavaneto-prez-granichen-punkt-kulata.html", "text": "Нормално се осъществява преминаването през граничен пункт „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. Без забавяния се извършва и преминаването през граничен пункт „Илинден“. Не се наблюдава и натоварен трафик на българо-македонската граница. \r\nЛора КАЛЧЕВА", "date": "2019.01.22", "title": "Благоевград: Нормално се осъществява преминаването през граничен пункт „Кулата“"}
{"url": "http://www.focus-news.net/news/2019/01/22/2615037/gabrovo-patishtata-v-oblastta-sa-obraboteni-i-normalno-prohodimi-pri-zimni-usloviya.html", "text": "Сухи са пътните настилки на територията на област Габрово. По високите и усойни места има мокри и частично заледени пътни участъци. Пътищата са обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето е облачно. Температурата е 1 градус. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.22", "title": "Габрово: Пътищата в областта са обработени и нормално проходими при зимни условия"}
{"url": "http://www.focus-news.net/news/2019/01/22/2615032/d-r-dimitar-petkov-veterinar-ot-varna-sobstvenitsite-na-kucheta-ne-tryabva-da-izryazvat-noktite-im-prez-zimata-za-da-predpazyat-keratina-po-lapite-im-ot-iznosvane.html", "text": "Собствениците на кучета не трябва да изрязват ноктите им през зимата, за да предпазят кератина по лапите им от износване. Това каза в интервю за  Радио „Фокус“ – Варна  д-р Димитър Петков, ветеринарен лекар от града. По думите му увреждане на кератиновия слой може да доведе до силни болки в областта на краката при кучетата. „Зимата е хубаво ноктите на кученцата да не се изрязват напълно до нула, защото те имат предпазна роля. Друга препоръка на ветеринарният лекар е да се използват специални обувки за кучета, тъй като техните лапи са изключително податливи на наранявания в студа. „Другият начин е да се вземат специални обувки на такива животни, които ги разхождате по ледени пързалки, езера заледени и т.н. Имаше един мой клиент от скандинавските държави, той ми беше показал някъде около 30 чифта пробити отдолу обувки, защото той си разхождаше хъскито единствено с обувки, не си позволяваше да го разхожда по друг начин. Той наистина обикаляше Европа с колело, и кучето всъщност тича по асфалт и други твърди повърхности, а не по трева или райграс“, даде пример д-р Димитър Петков. Според него въпреки възможността от разболяване, разходките за кучетата са изключително важни и не трябва да бъдат намалявани през зимата. \r\nБояна АТАНАСОВА", "date": "2019.01.22", "title": "Д-р Димитър Петков, ветеринар от Варна: Собствениците на кучета не трябва да изрязват ноктите им през зимата, за да предпазят кератина по лапите им от износване"}
{"url": "http://www.focus-news.net/news/2019/01/22/2615041/gd-granichna-politsiya-intenziven-e-trafikat-na-gkpp-kalotina-kapitan-andreevo-i-lesovo-na-izhod-za-tovarni-avtomobili.html", "text": "Интензивен е трафикът на ГКПП \"Калотина\", \"Капитан Андреево\" и \"Лесово\" на изход за товарни автомобили. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 18.00 часа. \r\nНа българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2019.01.22", "title": "ГД \"Гранична полиция\": Интензивен е трафикът на ГКПП \"Калотина\", \"Капитан Андреево\" и \"Лесово\" на изход за товарни автомобили"}
{"url": "http://www.focus-news.net/news/2019/01/22/2615040/aktualna-patna-obstanovka.html", "text": "Температурите са в интервала от - 4° до + 15°. Времето над страната е предимно облачно. Слаб вятър духа в областите Плевен, Търговище и Шумен. Дъжд вали в областите Благоевград, Кюстендил, Монтана, Пазарджик, Сливен и Шумен. Слаб сняг вали в областите Видин, Смолян и района на: Оряхово, Паничково, Петрохан и Шипка. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 100 м има в района на Котел. Това съобщиха от пресцентъра на  Агенция \"Пътна инфраструктура\" .  ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Бургас: \r\nВременно по АМ „Тракия“ от км 308+107 до км 359+475 в участъка Деветак-Ветрен се извършват ремонтни дейности по настилката със студена асфалтова смес. Ограничение движението с пътни знаци. Срок до 25.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност. Срок до 25.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1143: Oграничено движениe по път III-1143 Грамада-п.к. Бояново-Синаговци-Дунавци /о.п.Видин-Димово/ от км 19+357 до км 18 +204, поради подмяна на дървена настилка с нова еластична на железопътен прелез при км 17+668. Движението се пренасочва както следва : \r\n- За ППС движещи се по път I-1 в посока Видин-Грамада и обратно: \r\nПо път I-1 /E-79/ -Граница Румъния-о.п.Видин до п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в дясно. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно.  \r\n-За ППС движещи се по път I-1 в посока Монтана-Грамада и обратно: \r\nПо път I-1 /E-79/ -Граница Румъния-о.п.Видин Димово-Ружинци да п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в ляво. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно. Движението се регулира със сигнализация. Срок до 25.01.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-536: Движението по Път ІII-536 Ямбол - Роза от км 3+100 до км 7+000 се осъществява с повишено внимание, стесняване на една от лентите за движение, поради монтиране на ограничителни системи. Участъкът е сигнализиран с пътни знаци. Срок до 24.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.22", "title": "Актуална пътна обстановка"}
{"url": "http://www.focus-news.net/news/2019/01/22/2615043/ministerstvoto-na-turizma-napravi-proverka-po-signal-za-stroitelni-deynosti-do-kamping-gradina.html", "text": "Експерти на Министерството на туризма направиха проверка по сигнал за строителни дейности до плажа на къмпинг „Градина“ в землището на Созопол. Документално инспекцията показа, че става дума за изкопни работи в частен имот навътре към сушата. Това съобщиха от пресцентъра на  Министерството на туризма . Теренът не е на територията на морския плаж, където се простират законовите компетенции на Министерството на туризма.  \r\nИма решение по оценка на съвместимостта, с което се съгласува инвестиционното предложение. Също така са издадени строително разрешение и одобрение за подробен устройствен план на имота.  \r\nЗадължение на Министерството на туризма е да следи как се спазват договорите за концесия и наем на морските плажове през цялата година. Мобилни екипи на туристическата администрация правят мониторинг на ивиците вече не само през активния сезон, но и през останалите месеци. При установяване на нарушения на морските плажове ще се налагат безкомпромисно наказания.  \r\nМинистерството на туризма работи в сътрудничество с всички оторизирани институции и призовава своевременно да бъде информирано при всякакви съмнения за извършване на неправомерни действия на територията на морските плажове.", "date": "2019.01.22", "title": "Министерството на туризма направи проверка по сигнал за строителни дейности до къмпинг „Градина“"}
{"url": "http://www.focus-news.net/news/2019/01/22/2615023/kathimerini-gartsiya-v-gartsiya-se-vodi-politicheska-bitka-za-tsentara.html", "text": "Тъй като разногласията около Преспанския договор засегнаха силно по-малките партии в гръцкия парламент, управляващата СИРИЗА и основната опозиционна партия „Нова Демокрация“ ще се съревновават за празнината, оставена в т.нар. междинна (средна) земя, пише  електронното издание на вестник Kathimerini  в материал, представен без редакторска намеса. \r\n„То Потами“ беше последната жертва. Двама от депутатите й – Йоргос Псарианос и Йоргос Амирас – обявиха, че напускат партията и в резултат от това тя остана със само трима народни представители – под минимума от петима депутати, необходим, за да може една партията да бъде представена в парламента. \r\nОстаналите й представители са лидерът Ставрос Теодоракис и Спирос Ликудис, които подкрепят македонската сделка и Йоргос Мавротас, който клони към нея. \r\nПри излизането си от партията, Псарианос заяви, че страната преживява „най-трудния и опасния си период“ от десетилетия. \r\nПо-рано, Амирас се позова на разногласията около договора за името на Македония, когато разкри, че напуска партията. Лидерът на „То Потами“ Теодоракис заяви, че фракцията е пострадала, „но не ни убиха“. \r\nЦентристкият алианс, „Движение за промяна“ (КИНАЛ), продължи да се клати в понеделник, след като през почивните дни бе изключен Танасис Теохаропулос – председателят на една от съставните партии на Движението – Демократическата левица (ДИМАР). \r\nТеохаропулос, който беше изгонен заради това, че подкрепя Преспанския договор, заяви, че изключването му от КИНАЛ означава и излизане на ДИМАР. Според слуховете, сега го ухажва  СИРИЗА. \r\nСпоред анализаторите, управляващата партия ще сметне за „малка победа“ срещу КИНАЛ евентуално привличане на ДИМАР в своята орбита. „Очевидно има място за диалог с Демократическата левица“, заяви говорителят на правителството Димитрис Цанакопулос. \r\nМеждувременно, разискването по сделката започна в понеделник на равнище комисията по външни работи, преди, както се очаква, тя да бъде ратифицирана на пленарна сесия в четвъртък вечерта. \r\nПреди да започне дебатът, имаше много дискусии за състава на комисията по външни работи, която разглежда споразумението, преди да отиде на пленарната сесия с оглед на няколко скорошни промени в „Потами” и „Движение за промяна”. \r\nСпоред настоящият баланс в комисията, 28 депутати подкрепят договора, а 27 са против него. \r\nПревод и редакция:", "date": "2019.01.22", "title": "Kathimerini (Гърция): В Гърция се води политическа битка за центъра"}
{"url": "http://www.focus-news.net/news/2019/01/22/2615046/korneliya-ninova-bsp-stoya-tvardo-zad-elena-yoncheva-i-ya-podkrepyam-v-zhelanieto-i-da-tarsi-istinata.html", "text": "Стоя твърдо зад Елена Йончева и я подкрепям в желанието ѝ да търси истината. Това е написала в профила си в социалната мрежа  \"Фейсбук\"  Корнелия Нинова - лидер на БСП.  \r\n\"На 20.07.2017 г. прокурорът Иван Гешев представи документа \"Общ поглед върху модела КТБ\" и обяви, че е установено финансиране на политици и че различни лица от политическия живот са получавали пари в брой по нареждане на Цветан Василев. Веднага изпратих писмо до специализираната прокуратура с искане - да обявят публично имената на тези политици. Днес е 22.02.2019г. Година и половина след моето искане, политиците не са оповестени, но е повдигнато обвинение на журналиста Елена Йончева за пране на пари\", пише Нинова.  \r\n\"За мен няма съмнение, че това се прави заради нейните смели журналистически разследвания на кражбите на властта и приближените им фирми. Стоя твърдо зад Елена и я подкрепям в желанието й да разкрива истината и да търси справедливост\", заявява още тя.", "date": "2019.01.22", "title": "Корнелия Нинова, БСП: Стоя твърдо зад Елена Йончева и я подкрепям в желанието ѝ да търси истината"}
{"url": "http://www.focus-news.net/news/2019/01/22/2615045/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  Около 30 минути преди началото на заседанието природозащитната организация WWF ще внесе доклад „Хлъзгави склонове - защита на Пирин от неустойчиво развитие\". \r\n*** \r\nОт 09.00 часа 9 състав на Специализирания наказателен съд ще се гледа делото срещу Радослав Б., Денис Б., Мариян К. и др. за организиране и ръководене на организирана престъпна група.  \r\n*** \r\nОт 09.30 часа 8 състав на Специализирания наказателен съд ще проведе заседание по делото КТБ. \r\n*** \r\nОт 09.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др. за организиране и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т., Владимир Р., Стоян А. за организиране и ръководене на организирана престъпна група.  \r\n*** \r\nОт 10.30 часа 17 състав на Специализирания наказателен съд ще гледа делото срещу Михаил Й., Георги Р., Ася А. и др. за образуване и ръководене на организирана престъпна група.  \r\n*** \r\nВ 11.00 часа в сградата на Централно управление на Българската агенция по безопасност на храните (БАБХ) – София ще се проведе пресконференция по повод актуалната епизоотична обстановка в страната по отношение на заболяванията чума по дребните преживни животни и африканска чума по свинете (АЧС). \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Х., Николай И., Иво И., Красимир Б. и др. за образуване и ръководене на организирана престъпна група.  \r\n*** \r\nОт 11.30 часа във фоайето на Народното събрание ще бъде даден официален старт на Седмицата за предпазване от рак на маточната шийка. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n*** \r\nОт 11.30 часа в Клуба на Народния представител (в сградата на Народното събрание на пл. „Народно събрание“ № 2), ще се открие фотоизложба „Дари живот“. Събитието се организира от Комисията по взаимодействието с неправителствените организации и жалбите на гражданите с председател Антон Кутев съвместно с НПО „Сдружение на пациентите с дихателна недостатъчност и белодробна трансплантация“. \r\n*** \r\nВ 11.30 часа в зала 5 на Столична община ще бъде даден старт на Проект „Регенерация и интеграция на непривлекателни градски райони чрез прилагане на социални и екологични решения, базирани на природата“ (URBiNAT-„URBan-Innovative-NATure“).  \r\n*** \r\nОт 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за образуване и ръководене на организирана престъпна група.  \r\n*** \r\nВ галерия Credo Bonum ще бъде представена aудиовизуалната изложба „Чети така, както ти харесва”, създадена специално за официалното представяне на Storytel в България. \r\n*** \r\nОт 13.30 часа 19 състав на СГС ще гледа делото срещу Веселин П. и др.  \r\n*** \r\nОт 16.00 часа в зала № 1 на Централния военен клуб ще се проведе общо отчетно-изборно събрание на Асоциация на артилеристите и ракетчиците от запаса /ААРЗ/ „Олимпий Панов\". \r\n*** \r\nОт 18.00 часа в Бална зала, Двореца, ще бъде представен каталогът „Колекция Боян Радев. Българска живопис\".  \r\n*** \r\nОт 18.30 часа в Литературен клуб „Перото“  ще бъде представена книгата „Майко мила“ на Елисавета Белобрадова.  \r\n*** \r\nОт 19.00 часа в ДНК - Пространство за съвременен танц и пърформанс публиката ще бъде представен спектакълът „Пътуване към ада”. \r\n*** \r\nОт 11.10 часа в Регионален исторически музей – Благоевград ще се проведе урок на тема  „Константин Босилков в историята на Горна Джумая“.  В него участие ще вземат ученици от V СУ „Георги Измирлиев“ -Благоевград.  \r\n*** \r\nОт 15.30 часа в зала 101 на Общината, Общинският съвет организира среща-дискусия за настоящето и бъдещето на „Общински футболен клуб Пирин” ЕООД. \r\n*** \r\nОт 19.00 часа в зала „Яворов“ ще бъде представен мюзикълът „Бразилски нощи“.  \r\n*** \r\nОт 19.00 часа в камерна зала „Цено Кандов“ в Кукления театър в Бургас ще се състои моноспектакъла на актрисата Тезджан Ферад-Джани „Прегръдката на ангела“, посветен на домашното насилие. \r\n*** \r\nОт 10.00 часа в зала „Варна“, Община Варна ще се проведе пресконференция във връзка със стартиране на дейностите по проект „Център за подкрепа на лица с увреждания, включително с тежки множествени увреждания“ по Оперативна програма „Развитие на човешките ресурси“ 2014 – 2020 г. \r\n*** \r\nОт 18.30 часа в Арт Галерия Ларго, ул. „Хан Крум“ №8, ще бъде представена “Десета изложба - конкурс” на ученици от специалности „Изящни изкуства” и „Рекламна графика”. \r\n*** \r\nОт 10.00 часа в Регионалния пресклуб на БТА ще се проведе пресконференция на „Да, България“.  \r\n***  \r\nОт 18.00 часа в Споделено работно пространство Freedom 21 ще се проведе среща с доц. д-р Наталия Футекова на тема „Какво се крие зад успеха“.  \r\n***  \r\nОт 19.30 часа в Клуб ТАМ ще се проведе откриване на изложбата „Отражение“ на Преслав Търпанов.  \r\n***  \r\nОт 20.00 часа в Клуб 7 ще започне „Нищо общо“ - Stand-up турне. Комедийно шоу.   \r\n*** \r\nОт 19.00 часа Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 11.00 часа в залата на 6 ет. в административната сграда на Община Видин кметът Огнян Ценков ще даде редовна пресконференция. \r\n*** \r\nОт 16.00 часа в Регионалния пресклуб на БТА във Видин ще се състои пресконференция по проект „Християнското и културно-историческото наследство на Северозападна България-стратегии за съхраняване и транслирани на локални идентичности\", който е продължение на  проекта за село Владиченци. \r\n*** \r\nОт 18.00 часа в Залата на жирафите в Дома на хумора и сатирата ще бъде представена книгата „Животът и смъртта на Людмила Живкова” с участието на нейния автор Иво Милев. \r\n*** \r\nОт 11.00 часа ще бъдат открити официално ремонтираните по проект „Красива България\" три отделения в МБАЛ „Свети Иван Рилски\". \r\n*** \r\nОт 12.30 часа в близост до града ще бъде открит завод за производство на малки осветителни тела за автомобилната индустрия. \r\n*** \r\nОт 12.50 часа в зала 3 на Младежки център ще се състои неформално обучение на тема „Наркотични зависимости и рискове“.  \r\nОт 18.30 часа в зала 4 на Младежкия център ще се проведе музикална среща – млади хора с интерес към музиката ще обменят опит, умения и идеи помежду си. \r\n*** \r\nОт 10.30 часа в приемната зала на Областна администрация ще се проведе заседание на областния щаб за борба с грипа и острите респираторни заболявания. \r\n*** \r\nОт 09.30 часа в ресторант „Централ“ ще се проведе училище за бременни и майки „И за МАМА“, лектор ще бъде Петя Дилова – Медицински университет Плевен. \r\n*** \r\nОт 11.00 часа в Регионалния пресклуб на БТА директорите на Областната инспекция по труда, Бюрото по труда и Регионалната дирекция „Социално подпомагане\" ще дадат пресконференция с актуалните резултати от тяхната дейност. \r\n*** \r\nОт 17.00 часа в залата  на пети етаж  на Регионална библиотека ,,Христо Смирненски\", в рамките на поредицата ,,В света на класическата музика\",  ще се излъчи концерт на Пласидо Доминго, състоял се през 2018 г.   \r\n*** \r\nОт 18.00 часа в хотел „Национал Палас“ ще се проведе отворена среща с Костадин Костадинов-председател ПП „Възраждане“. \r\n*** \r\nОт 18.00 часа в Къща музей „Гео Милев“  ще бъдат отбелязани 124 години от рождението на Гео Милев с представлението на Театър лаборатория „Алма Матер“ при СУ „Св. Климент Охридски“ „Що е отечество? – Въпросът, който уби Гео Милев“. \r\n*** \r\nОт 18.00 часа в зала първи етаж, РБ „З. Княжески“ ще се състои среща с Нидал Алгафари и представяне на новите му книги. \r\n*** \r\nОт 19.00 часа в Драматичен театър ще бъде представена постановка „Паника в хотела\" от Рей Куни.", "date": "2019.01.22", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2019/01/22/2615027/ana-mpa-prespanskiyat-dogovor-mina-prez-gratskata-parlamentarnata-komisiya-otiva-na-plenarna-sesiya.html", "text": "Преспанският договор мина гръцката парламентарна комисия по отбрана и външни работи във вторник и в сряда процесът по ратификацията му ще продължи на пленарна сесия на парламента, който се очаква гласува договора за името между Атина и Скопие в четвъртък след полунощ, съобщава  гръцката държавна агенция АНА-МПА . \r\nОбсъждането и обработването на законопроекта за ратифициране на споразумението за разрешаване на спора за името започна в понеделник следобед. Общо 38 депутати се изказаха, освен докладчиците на партиите и тези, които отговориха на коментарите. Очаква се окончателният доклад на комисията да бъде внесен в парламента, като се препоръчва ратификация. \r\nДискусията в парламентарната сесия ще започне в сряда и ще продължи след полунощ в четвъртък, до петък сутринта, когато ще се състои гласуване. \r\nПревод и редакция:", "date": "2019.01.22", "title": "АНА-МПА: Преспанският договор мина през гръцката парламентарната комисия, отива на пленарна сесия"}
{"url": "http://www.focus-news.net/news/2019/01/22/2615048/predsedatelyat-na-pg-na-gerb-tsvetan-tsvetanov-provede-rabotna-sreshta-s-poslanika-na-germaniya-v-balgariya-npr-herbert-salber.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Германия в България Н.Пр. Херберт Салбер. Това съобщиха от пресцентъра на  ПП ГЕРБ .  \r\nДвамата обсъдиха политическата и икономическа ситуация в страната и региона. Цветанов и Салбер се обединиха около високата оценка за отличните двустранни отношения, като подчертаха традиционното партньорство между двете страни. Цветанов посочи, че България и регионът на Западните Балкани винаги са се радвали на подкрепата на немските партньори и благодари за ангажираността на Германия за повишаване на свързаността и интегрираността на страните от региона с ЕС по време на Българското председателство, включително и за приноса й в тази посока в рамките на Берлинския процес. Отбелязан бе и интересът за реализиране на нови немски инвестиции в страната, както и за разширяване на вече съществуващи такива. Цветанов подчерта, че гарантирането на добър бизнес климат, икономическа стабилност и правна сигурност са сред приоритетите на правителството на премиера Бойко Борисов и управленската програма на ГЕРБ.", "date": "2019.01.22", "title": "Председателят на ПГ на ГЕРБ Цветан Цветанов проведе работна среща с посланика на Германия в България Н.Пр. Херберт Салбер"}
{"url": "http://www.focus-news.net/news/2019/01/22/2615049/sputnik-sarbiya-kray-na-dramata-v-trepcha-vsichki-100-minyora-sa-spaseni.html", "text": "Всички 100 миньора от рудника „Стари търг“, които попаднаха в капан на 700 метра под земята след повреда на електрическата мрежа, са спасени, съобщиха прищинските медии, предава  сръбската редакция на радио „Спутник“ . \r\nМиньорите вече са на повърхността след интервенция и възстановяване на електрозахранването в „Трепа“, съобщава КТВ, предава Koha Ditore. \r\nПревод и редакция:", "date": "2019.01.22", "title": "„Спутник“ (Сърбия): Край на драмата в „Трепча“, всички 100 миньора са спасени"}
{"url": "http://www.focus-news.net/news/2019/01/22/2615042/zoran-zaev-reshavame-za-predsrochnite-izbori-v-petak.html", "text": "Партийните органи на управляващия Социалдемократически съюз на Македония (СДСМ) ще решат в петък дали в пакет с президентските избори ще се проведат и предсрочни парламентарни избори, заяви във вторник премиерът на страната Зоран Заев, предава  скопският телевизионен „Канал 5“ . \r\nИскането за предсрочен вот дойде от опозиционната ВМРО-ДПМНЕ в нощта на гласуването за конституционните промени, а идеята за двойни избори бе предложена от партийните щабове на останалите македонски политически фракции. \r\nЛидерът на „Алианса на албанците“ Зиядин Села в понеделник обяви, че  партията все още няма позиция за изборите за държавен глава, но подкрепя провеждането на парламентарни. \r\nЦентралната избирателна комисия (ЦИК) на Македония е готова за президентските избори на пролет в пакет с предсрочни парламентарни, заяви председателят й Оливер Дерковски. \r\nПревод и редакция:", "date": "2019.01.22", "title": "Зоран Заев: Решаваме за предсрочните избори в петък"}
{"url": "http://www.focus-news.net/news/2019/01/22/2615052/nimh-vremeto-prez-sledvashtoto-denonoshtie-shte-ostane-oblachno-na-mnogo-mesta-v-stranata-shte-ima-valezhi-ot-dazhd-i-snyag.html", "text": "И през следващото денонощие ще остане облачно. На много места в страната ще има валежи: в Северозападна България - от дъжд и сняг, в останалите райони предимно от дъжд. Значителни ще са количествата в Рило-Родопската област. Ще духа слаб, след обяд в Източна и Южна България умерен вятър от юг-югоизток, в северозападните райони - от североизток. Минималните температури ще са предимно между минус 1° и 4°; максималните, в по-голямата част от страната, ще са между 6° и 11°, в северозападните райони по-ниски - 2°-5°. През нощта срещу четвъртък валежите ще продължат. Атмосферното налягане е по-ниско от средното за месеца и още ще се понижи. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова.    \r\nНад Черноморието ще е облачно, на места с валежи от дъжд. Ще духа умерен югоизточен вятър. Максималните температури ще са 10°-12°. Температурата на морската вода е около 6°. Вълнението на морето е 3 бала.   \r\nНад планините ще е облачно. Ще има валежи от сняг, под около 1200 метра - от дъжд. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили. Максималната температура на височина 1200 метра - около 3°, на 2000 метра – около минус 2°. \r\nВ четвъртък ще е облачно. Валежите ще обхванат цялата страна и ще се усилят. В северозападните райони и по високите полета на Западна България ще превалява сняг, а в останалата част от страната – дъжд. Ще духа до умерен, в източната половина от страната и временно силен вятър от изток. Минималните температури ще бъдат 0° и 5°, а максималните – предимно между 3° и 8°. В петък и събота, с прекъсвания, валежите ще продължат. На места, главно в Западна България и в Рило-Родопската област ще са значителни. Вятърът ще остане югоизточен и температурите ще са сравнително високи за периода, особено в Източна България. Преобладаващите минимални температури ще бъдат между минус 2° и 3°, а максималните – между 3° и 8°, в Източна България до 10°-11°.", "date": "2019.01.22", "title": "НИМХ: Времето през следващото денонощие ще остане облачно, на много места в страната ще има валежи от дъжд и сняг"}
{"url": "http://www.focus-news.net/news/2019/01/22/2615050/kiril-cholakov-pss-dupnitsa-zasega-v-balgariya-protsedurata-po-vklyuchvane-na-helikopter-v-edna-aktsiya-e-mnogo-bavna-i-trudno-se-sluchva.html", "text": "Засега в България процедурата по включване на хеликоптер в една акция е много бавна и трудно се случва. Това каза за  Радио „Фокус“-Пирин  Кирил Чолаков, ръководител на Планинска спасителна служба-Дупница. \"Има акции, при които ако хеликоптерът дойде ще се решат много бързо и успешно. Засега в България тази процедура за вдигане на хеликоптер е много бавна и трудно се случват нещата“, каза още Чолаков. Той подчерта, че районът на отряда е много голям и разнообразен като територия. „Има и доста опасни участъци, но е и най- посещаваният. Туристопотокът е доста сериозен. Най-вече се посещават Рилските езера, циркуса и района около циркуса на Седемте Рилски езера. Големият поток от туристи предполага и повече травматизъм, което се доказва, че е точно така. Спасителите разполагат с нужната екипировка и съоръжения за извършване на своята дейност“, каза още Чолаков. \r\nЛора КАЛЧЕВА", "date": "2019.01.22", "title": "Кирил Чолаков, ПСС-Дупница: Засега в България процедурата по включване на хеликоптер в една акция е много бавна и трудно се случва"}
{"url": "http://www.focus-news.net/news/2019/01/22/2615054/vidin-mokri-na-mesta-zaledeni-sa-patnite-nastilki-v-oblastta.html", "text": "Мокри на места заледени са пътните настилки във Видинска област, съобщиха за  Радио „Фокус“ – Видин  от Областно пътно управление. Снегът не се е задържал, но заради  минусовите температури по високите места в областта се образуват заледявания по пътищата. Трафикът по главен път Е-79 в посока за Дунав мост 2 е натоварен, движат се колони от тежкотоварни автомобили. Най-натоварен е участъкът между Дунавци и Видин. В областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.22", "title": "Видин: Мокри на места заледени са пътните настилки в областта"}
{"url": "http://www.focus-news.net/news/2019/01/22/2615053/sport-ludogorets-zagubi-s-02-ot-kluzh-na-podgotovkata-v-turtsiya.html", "text": "Шампионът на България Лудогорец загуби с 0:2 от Клуж третата си контрола от подготовката в Турция. Преди това зелените загубиха от румънския Ботошани с 1:3 и победиха унгарския Хонвед с 4:2. Преди прибирането си в България „разградчани“ ще играят още с полския Лехия Гданск и руския Ахмат Грозни.", "date": "2019.01.22", "title": "Спорт: Лудогорец загуби с 0:2 от Клуж на подготовката в Турция"}
{"url": "http://www.focus-news.net/news/2019/01/22/2615051/decho-dechev-nzok-rano-ili-kasno-robotiziranata-hirurgiya-shte-navleze-u-nas.html", "text": "Рано или късно роботизираната хирургия ще навлезе у нас. Това каза управителят на НЗОК Дечо Дечев в предаването „Още от деня“ по  БНТ . „Проблемите са много. Най-генералният е несъвпадение между обема на дейностите, които е определила политическата класа и средствата, с които трябва да се заплатят тези дейности. Министърът определя пакета от дейности, които трябва да се заплащат чрез парите, които са в Касата“, коментира Дечев. По думите му във времето, поради ред популистки причини, този пакет непрекъснато се е увеличавал, като в него са включвани дейности, които са много скъпи. „Например, роботизирана хирургия, която струва 10 пъти по-скъпо отколкото, ако се изпълни по класическия начин. Рано или късно роботизираната хирургия ще навлезе в България и това означава, че трябва да има хора, които да са подготвени да работят с нея“, допълни Дечев. \r\nСпоред него тогава, когато едно нещо се плаща 10 пъти по-скъпо отколкото е друго и този, който ще изпълнява дейността, ще вземе 8000 лв. вместо да вземе 800 лв. „Поради това апетита за такива дейности непрекъснато нараства, а финансирането за тях не е с това темпо. От там се получава и диспропорцията между средства и обема от дейности“, каза още Дечо Дечев.", "date": "2019.01.22", "title": "Дечо Дечев, НЗОК: Рано или късно роботизираната хирургия ще навлезе у нас"}
{"url": "http://www.focus-news.net/news/2019/01/22/2615047/ria-novosti-vladimir-putin-otseni-sreshtata-s-shinzo-abe-kato-otkrita-i-sadarzhatelna.html", "text": "Дискусията с премиера на Япония Шинзо Абе е била открита и съдържателна и ще спомогне за разширяването на сътрудничеството между Москва и Токио, заяви президентът на Русия Владимир Путин, предава  РИА Новости . \r\n„Накрая искам да благодаря на господин министър-председателя на Япония, всички наши японски приятели и колеги за полезния и съдържателен обмен на мнения днес. Дискусията беше много откровена и съдържателна. Струва ми се, че, без съмнение, тази визита ще способства развитието на двустранните отношения и ще ни приближи към разрешаването на ключовите въпроси от нашето взаимодействие“, заяви Путин след края на срещата с Абе. \r\nПревод и редакция:", "date": "2019.01.22", "title": "РИА Новости: Владимир Путин оцени срещата с Шинзо Абе като открита и съдържателна"}
{"url": "http://www.focus-news.net/news/2019/01/22/2615055/georgi-tronkov-kmet-na-valchi-dol-polagame-usiliya-za-podobryavane-sredata-na-zhivot-v-obshtinata.html", "text": "Общинската администрация във Вълчи дол работи за подобряване средата на живот в региона. Това каза в интервю за  Радио „Фокус“ – Варна  кметът на Община Вълчи дол Георги Тронков. „През 2018 година използвахме всички възможности за кандидатстване по програми, финансирани не само от Европейският съюз, но и от други министерства и организации“, отбеляза кметът. Георги Тронков допълни, че през последната година Общината успешно е приключила проектите „Активни младежи в Община Вълчи дол“ и „Грижа за достоен и независим живот“. „Стремим се с неимоверни усилия да осигурим възможност на младите хора за реализация, доколкото е възможно в настоящата икономическа обстановка. Към настоящия момент  по Оперативна програма „Развитие на човешките ресурси“ участваме в проект „Работа“, а от 24 октомври 2018 година до 23 октомври 20102 година сме в процес на изпълнение на проект  по  същата Оперативна програма „Обучение и заетост“, насочен към лица с увреждания до 29-годишна възраст. От есента на 2018 върви усилена дейност по газифициране на домакинства и обществени сгради във Вълчи дол“, каза още Георги Тронков. \r\nМарияна ВАЛЕНТИНОВА", "date": "2019.01.22", "title": "Георги Тронков, кмет на Вълчи дол: Полагаме усилия за подобряване средата на живот в общината"}
{"url": "http://www.focus-news.net/news/2019/01/22/2615056/the-american-conservative-demokrati-yastrebi-i-republikantsi-galabii-blagodarya-tramp.html", "text": "Представете си, че по време на окупацията на Ирак от Джордж Буш-младши някой бе предвидил, че след около десет години избирателите на Републиканците ще се противопоставят на войната повече от Демократите. Малцина биха повярвали. Въпреки това, според последните проучвания, това се случва. Това дори може да е едно от най-големите постижения на президента на САЩ Доналд Тръмп досега, пише Джак Хънтър в материал за авторитетното  американско списание The American Conservative , представен без редакторска намеса. \r\nГлен Грийнуолд разгледа детайлно тези данни в скорошна публикация, в която твърди, че Демократите „стават много по-милитаристични и провоенни от Републиканците“. Той казва, че докато огромното мнозинство от вашингтонгския елит се противопоставя – или, по-точно, имаше пълен срив от – на обявеното през декември от Тръмп изтегляне на американските войски от Сирия, данните от анкетата на Morning Consult / Politico показаха, че 49% от американците подкрепят решението, докато 33% не са съгласни с него. \r\nМнозинството от американците е уморено от войни и това не е нещо ново. „Това, което е забележително в новите данни от анкетите за Сирия е, че огромната част от подкрепата за запазване на американската армия там идва от избиратели на Демократическата партия, докато Републиканците и независимите подкрепят изтеглянето им“, пише Грийнуолд. \r\n„Цифрите са безмилостни: От хората, които са гласували за Клинтън през 2016 година, само 26% подкрепят изтеглянето на армията от Сирия, докато 59% са против“, отбелязва той. \r\nИ шокът: „76% от избирателите на Тръмп подкрепят изтеглянето, 14% са против“. \r\nСедемдесет и шест процента? Помислете за това число. Повече от три четвърти от избирателите на Републиканската партия днес искат да подкрепят войските, като ги върнат у дома. Позиция, която някога беше денонсирана като „непатриотична\"“ сега очевидно е част от „Да направим Америка отново велика“. \r\nГринуолд също така отбелязва, че анкетата показва сходни резултати сред онези, които гласуваха за демократи по време на междинните избори, като 28% подкрепят оттеглянето и 54% са против. \r\nКак мислеха избирателите на Републиканците от междинните избори относно действията на президента в Сирия? Седемдесет и четири процента подкрепят оттеглянето, а 18 процента се противопоставят на него, а резултатите са подобни на мненията на избирателите на Тръмп за президентските избори. \r\nТова е огромна промяна сред обикновените Републиканци. \r\nГринуолд също анализира как тази драстична промяна във външната политика се прилага към Афганистан. „Идентични тенденции могат да се видят по въпроса за обявеното от Тръмп намерение да изтегли половината от американските войски, които в момента са Афганистан, докато Демократите са много по-благосклонни да държат там войски, отколкото Републиканците и независимите“, пише той. \r\n„Този случай е още по-остър, откакто Обама се кандидатира през 2008-а с обещанието да прекрати войната в Афганистан и да върне всички войници у дома“, продължава той. „По време на годините на Обама данните от проучванията постоянно показваха, че огромното мнозинство от демократите подкрепя оттеглянето на всички войски от Афганистан” \r\nНай-накрая, прекратяването на най-дългата война в Америка беше популярно сред Демократите и почти всички останали преди Тръмп. Но, както Грунуолд успешно забелязва,  въпреки че анти-Тръмп истерията е главният виновник за непрекъснатата  трансформация на Демократите в неокони, тази промяна във външната политика вероятно беше посята и от опита на либералите с Обама. \r\nДокато посветените малцинства на антивоенните консерватори и прогресисти се постараха да разгласяват и осъждат ужасните резултати на Обама за стачките на безпилотни самолети, промяната на режими, заповедите му и неконституционните убийства на американски граждани, нищо от това не получи сериозен натиск или дори признание от Демократите по време на неговия мандат. Левицата просто го прие. Буш, Дик Чейни и Доналд Ръмсфелд бяха лесни за омразата на либералите. Обама, Хилари Клинтън и Леон Панета, не толкова. \r\nАнтивоенните Демократи, които някога искаха да обвинят Буш във военни престъпления, просто не намериха престъпленията, когато техният президент правеше същото. \r\nТака че, ако американската намеса в Сирия някога беше счетена за по-приемлива за либералите, защото Обама го правеше, няма ли да има смисъл за Демократите да рационализират, че желанието на Тръмп да отмени политиката на Обама в Сирия е лошо по своята същност? По подобен начин, ако ентусиазмът за чуждестранна намеса беше консервативен лакмус по време на годините на Буш, много Републиканци вероятно сега виждат оттеглянето на Сирия като почистване на бъркотията на Обама \r\nТова вероятно е причината, поради която сенатор Линдзи Греъм, г;асовит противник на американското оттегляне от Сирия, веднага се опита да характеризира решението на Тръмп като „грешка в стил Обама“.  Това е и причината, поради която по реалният - и правилен - сенатор Майк Лий отвърна: „Това е обратното на решението на Обама. Обама ни замеси. Тръмп ни изтегля“. \r\nТози, който контролира партийния наратив, влияе най-много на политиката. \r\nДанните от анкетите изглежда, че отразяват, че Тръмп, повече от всеки друг фактор, е основният двигател на Републиканците, които стават все по-големи гълъби, докато демократите стават по-големи ястрби. Бях притеснен, че президент Хилари Клинтън ще направи демократите по-милитаристки настроени. Оказва се, че президентството на Тръмп прави същото. \r\n„Политиката на Съединените щати е да търсят и подкрепят растежа на демократичните движения и институции във всяка нация и култура, с крайната цел да се сложи край на тиранията в нашия свят“, каза веднъж Джордж Буш. \r\n„Америка на първо място“, каза Доналд Тръмп, Засега Републиканците са съгласни с него. \r\nПревод и редакция:", "date": "2019.01.22", "title": "The American Conservative: Демократи-ястреби и Републиканци-гълъби? Благодаря, Тръмп"}
{"url": "http://www.focus-news.net/news/2019/01/22/2615057/varna-observatoriyata-v-grada-organizira-nablyudenie-na-planetata-merkuriy-koyato-shte-premine-prez-diska-na-slantseto-na-11-noemvri.html", "text": "Обсерваторията във Варна организира наблюдение на планетата Меркурий, която ще премине през диска на слънцето на 11 ноември. Това каза в интервю за  Радио „Фокус“- Варна  Свежина Димитрова, директор на Народна астрономическа обсерватория и планетариум „Николай Коперник“ във Варна. Явлението се наблюдава, когато планетата Меркурий е между земята и слънцето, но в същото време е достатъчно близо до равнината на земната орбита. Ако тези две условия са изпълнени, Меркурий се проектира върху слънчевия диск и това явление се нарича пасаж. За едно столетие се наблюдават средно по 13 транзита на Меркурий пред слънчевия диск. \r\n„Това е много рядко и интересно явление. Пълната фаза няма да бъде видима от България, но ще можем да наблюдаваме част от това преминаване на Меркурий през слънчевия диск“, заяви Свежина Димитрова. Тя припомни, че наблюдението трябва да бъде осъществено със специални уреди, тъй като не е безопасно. „Необходими са увеличителни прибори – телескоп или бинокъл, които да бъдат със специални филтри и проекция, за да не увредят очите“, каза още Свежина Димитрова. При ясно врече обсерваторията ще организира наблюдение на явлението. \r\nМарияна ВАЛЕНТИНОВА", "date": "2019.01.22", "title": "Варна: Обсерваторията в града организира наблюдение на планетата Меркурий, която ще премине през диска на слънцето на 11 ноември"}
{"url": "http://www.focus-news.net/news/2019/01/22/2615058/predstoyashti-mezhdunarodni-sabitiya-za-23-yanuari-agentsiya-fokus.html", "text": "*** Започва парламентарната сесия на гръцкия парламент за ратификация на Преспанския договор, гласуването предстои в четвъртък \r\n*** Президентът на Русия Владимир Путин приема турския си колега Реджеп Таийп Ердоган. Двамата ще разговарят за Сирия \r\n*** Изказвания на Шинзо Абе, Анела Меркел, Джузепе Конте и китайският вицепрезидент Ван Кишан \r\n*** Френският президент Еманюел Макрон ще се срещне с израелския си колега Реувен Ривлин \r\n*** Външният министър на Китай Ван И на посещение във Франция и Италия \r\n*** Протест на венецуелската опозиция на годишнината от въстанието през 1958 година, което сваля военната диктатура в страната \r\n***", "date": "2019.01.22", "title": "Предстоящи международни събития за 23 януари ( Агенция „Фокус“ )"}
{"url": "http://www.focus-news.net/news/2019/01/22/2615059/tsvetelina-randeva-odmvr-burgas-peshehodets-e-zaginal-sled-kato-e-bil-blasnat-ot-lek-avtomobil-na-patya-kv-vetren-burgas.html", "text": "Пешеходец е загинал, след като е бил блъснат от лек автомобил на пътя кв. \"Ветрен\" - Бургас. Това съобщи за  Радио \"Фокус\" - Бургас  Цветелина Рандева, говорител на ОДМВР-Бургас. Инцидентът е станал към 18.40 часа на около 100 м. преди КПП-1. Пешеходецът, който е с неустановена към момента самоличност, е блъснат от лек автомобил, пътуващ в посока Бургас. В момента се извършва оглед на местопроизшествието. Няма затруднение в трафика.", "date": "2019.01.22", "title": "Цветелина Рандева, ОДМВР- Бургас: Пешеходец е загинал, след като е бил блъснат от лек автомобил на пътя кв. \"Ветрен\" - Бургас"}
{"url": "http://www.focus-news.net/news/2019/01/22/2615034/plovdiv-gradat-shte-razpolaga-s-175-mln-leva-obshtinski-pari-za-kultura-prez-2019-godina.html", "text": "Градът ще разполага с 1.75 млн. лева общински пари за култура през 2019 година. Това е заложено в бюджета на Общината за Културния календар и днес бе гласувано от общинските съветници с мнозинство, предаде репортер на  Радио „Фокус” - Пловдив . Средствата са със 170 хиляди лева повече в сравнение с тези през 2018 година.  \r\nКултурният календар на Община Пловдив за 2019 г. е изцяло насочен към подкрепа на домакинството на Пловдив – ЕСК. В него са заложени над 80 събития. Една голяма част от средствата – 110 хиляди лева, са за провеждането на Международния фолклорен фестивал. През тази година ще видим за пръв път фестивала „Пловдив – СтоЛица  на песента“, организиран от сдружение „Арт войс център“. Средства са определени и тази година за Народения събор в парк „Лаута” и „Plovdiv Mezi“. \r\nЦветана ТОНЧЕВА", "date": "2019.01.22", "title": "Пловдив: Градът ще разполага с 1.75 млн. лева общински пари за култура през 2019 година"}
{"url": "http://www.focus-news.net/news/2019/01/22/2615064/antoaneta-bares-ochakvaniyata-i-nuzhdite-na-biznesa-i-universitetite-tryabva-da-se-doblizhat.html", "text": "Целта на кръглата маса, която организира „Национална компания индустриални зони“ ЕАД, е да се доближат очакванията и нуждите на бизнеса и университетите. Това каза в обзорното предаване на  Радио „Фокус“  „Това е България“ изпълнителният директор на компанията Антоанета Барес.  „Целта е да общуват по-пряко: бизнесът – с това какво търси, какъв вид кадри търси, с какви стажове може да привлече студентите, за да се доусъвършенстват – и университетите – с това какво предлагат и как могат да адаптират програмите си, съобразно търсенията на бизнеса. Целта ни е активният диалог да подпомогне работата и на двете страни. Ние работим с университетите от години, а инвеститорите са вътре в нашите индустриални зони и ние искаме те да се чувстват добре, да наемат стажанти, а децата на България да избират да учат тук, а дори и да учат в чужбина - да се върнат.“ Антоанета Барес каза още, че в НКИЗ като брой българските инвеститори преобладават, но във финансово изражение чуждестранните инвестиции заемат много по-голям процент.  Българският малък и среден бизнес има изключително интересни иновативни продукти и предприятия уточни Антоанета Барес и даде за пример българска компания с производствена база с лаборатории, произвеждащи бактерии за млечната промишленост с инвестиции на стойност 4,5 млн. лв. и осигуряваща 28 работни места. \r\nЦоня СЪБЧЕВА", "date": "2019.01.22", "title": "Антоанета Барес: Очакванията и нуждите на бизнеса и университетите трябва да се доближат"}
{"url": "http://www.focus-news.net/news/2019/01/22/2615063/plovdiv-15-godishno-momche-se-e-udavilo-v-yazovir-v-rayona-na-s-markovo.html", "text": "15-годишно момче се е удавило в язовир в района на селата Марково и Първенец. Това съобщиха за  Радио „Фокус“-Пловдив  от ОДМВР – Пловдив. Сигналът за инцидента е подаден малко преди 17.00 часа. 15-годишното момче, заедно с дама негови приятели са били в района около язовира. Загиналото момче е тръгнало по заледените води, но ледът се е пропукал и детето е потънало. В момента тече акция по издирване на тялото. На място има полицейски екип и водолази. \r\nТони МИХАЙЛОВ", "date": "2019.01.22", "title": "Пловдив: 15-годишно момче се е удавило в язовир в района на с. Марково"}
{"url": "http://www.focus-news.net/news/2019/01/22/2615061/d-r-dimitar-petkov-veterinar-ot-varna-sobstvenitsite-na-kucheta-ne-tryabva-da-izryazvat-noktite-im-prez-zimata-za-da-predpazyat-keratina-po-lapite-im-ot-iznosvane.html", "text": "Собствениците на кучета не трябва да изрязват ноктите им през зимата, за да предпазят кератина по лапите им от износване. Това каза в интервю за  Радио „Фокус“ – Варна  д-р Димитър Петков, ветеринарен лекар от града. По думите му, увреждане на кератиновия слой може да доведе до силни болки в областта на краката при кучетата. „Зимата е хубаво ноктите на кученцата да не се изрязват напълно до нула, защото те имат предпазна роля. Животните се повдигат като е студено и когато има лед, те започват да вървят почти на нокти – повдигат си възглавничките нагоре, за да не измръзнат и да не се обелят. По този начин животинките страдат“, каза д-р Димитър Петков. Друга препоръка на ветеринарният лекар е да се използват специални обувки за кучета, тъй като техните лапи са изключително податливи на наранявания в студа. „Другия начин е да се вземат на такива животни, които ги разхождате по ледени пързалки, езера заледени и т.н., специални обувки, които се слагат и те свикват с тях. Имаше един мой клиент от скандинавските държави, той ми беше показал някъде около 30 чифта пробити отдолу обувки, защото той си разхождаше хъскито единствено с обувки, не си позволяваше да го разхожда по друг начин. Той наистина обикаляше Европа с колело, и кучето всъщност тича по асфалт и други твърди повърхности, а не по трева или райграс“, даде пример д-р Димитър Петков. По думите му въпреки възможността от разболяване, разходките за кучетата са изключително важни и не трябва да бъдат намалявани през зимата. \r\nБояна АТАНАСОВА", "date": "2019.01.22", "title": "Д-р Димитър Петков, ветеринар от Варна: Собствениците на кучета не трябва да изрязват ноктите им през зимата, за да предпазят кератина по лапите им от износване"}
{"url": "http://www.focus-news.net/news/2019/01/22/2615060/sport-milan-privlicha-golmaystora-na-dzhenoa-kshishtof-pyontek.html", "text": "Едно от откритията на сезона в италианската Серия „А“ – нападателят на Дженоа Кшищоф Пьонтек, който има 13 гола в 19 мача за отбора в първенството – в сряда ще премине медицински тестове и ще подпише договор с Милан. Ръководствата на двата отбора са провели финална среща, на която са се разбрали окончателно за преминаването на поляка в гранда от Милано. Трансферът ще е на стойност 35 милиона евро плюс бонуси.", "date": "2019.01.22", "title": "Спорт: Милан привлича голмайстора на Дженоа Кшищоф Пьонтек"}
{"url": "http://www.focus-news.net/news/2019/01/22/2615080/kyustendil-osiguryavat-se-dopalnitelni-kolichestva-darva-za-ogrev-za-uchilishteto-v-selo-treklyano.html", "text": "Осигуряват се допълнителни количества дърва за огрев за училището в село Трекляно. Това каза пред  Радио „Фокус” – Кюстендил  Радко Петрунов, кмет на Община Трекляно. Учебното заведение, което е единствено за територията на общината, се отоплява на дърва, които през последните дни са намалели значително като количество. Поради тази причина са предприети мерки за доставянето на нови количества дърва за огрев. „Имам уверение от фирмата, която доставя дървата, че този следобед ще бъдат доставени дърва. Те са борови, към момента това е налично, след това ще се доставят букови или дъбови дърва”, каза Радко Петрунов. По думите му общинската администрация също се отоплява с дърва, ако се наложи част от наличните количества ще бъдат прехвърлени към училището. Към момента в учебното заведение се обучават около 30 ученици. \r\nВенцеслав ИЛЧЕВ", "date": "2019.01.22", "title": "Кюстендил: Осигуряват се допълнителни количества дърва за огрев за училището в село Трекляно"}
{"url": "http://www.focus-news.net/news/2019/01/22/2615044/ramush-haradinay-i-sled-sreshtata-s-amerikanskiya-poslanik-mitata-ostavat-v-sila-dokato-sarbiya-ni-priznae.html", "text": "Премиерът на Косово Рамуш Харадинай заяви след срещата си с посланика на САЩ в Прищина Филип Коснет, че страната няма никакво намерение да отменя 100-процентовите мита върху стоките от Сърбия, предава  скопският телевизионен канал „ТВ 21“ . \r\n„Митата остават в сила. Нашият разговор се превърна в диалог и говорихме за митата. Те няма да бъдат отменени днес, както някои се надяваха. Това може да се случи само, ако се стигне до взаимно признаване между Косово и Сърбия. Искаме да отменим митата, но за да се случи това, трябва да бъде свършена още много работа“, заяви Харадинай. \r\nПревод и редакция:", "date": "2019.01.22", "title": "Рамуш Харадинай и след срещата с американския посланик: Митата остават в сила, докато Сърбия ни признае"}
{"url": "http://www.focus-news.net/news/2019/01/22/2615062/washington-examiner-ues-michal-podade-ostavka.html", "text": "Най-високопоставеният служител на Държавния департамент за Европа Уес Мичъл подаде оставка и напуска ведомството, пише  електронното издание на Washington Examiner . \r\nПомощник-държавния секретар за Европа и Евразия, назначен от президента Доналд Тръмп, е подал оставка на 4 януари, която влиза в сила на 14 февруари. Мичъл напуска след 16 месеца във ведомството и обяви, че решението му не трябва да бъде интерпретирано като протест срещу външната политика на Вашингтон, а е свързана с лични мотиви и професионални фактори. \r\nТой изтъкна постиженията си в оформянето на европейските аспекти на националната стратегия на САЩ за сигурността и отбраната и защити някои от своите спорни ходове, като този, в който покани унгарския външен министър Петер Сиярто във Вашингтон за среща с държавния секретар Майк Помпео и съветника по национална сигурност на Белия Дом Майк Помпео. \r\n„Изцяло го подкрепям, работата, която върши, ръководният екип тук“, заяви Мичъл за Помпео. „Но чувствам, че направих това, за което дойдох. Децата ми имат повече претенции към моето време в момента, отколкото обществото“. \r\nГоворителят на Държавния департамент Робърт Паладино похвали Мичъл като „ценен и ефективен лидер“ в два „туита“ във вторник. Паладино обяви също, че Мичъл ще бъде заменен от заместника си Елизабет Милард. \r\nПревод и редакция:", "date": "2019.01.22", "title": "Washington Examiner: Уес Мичъл подаде оставка"}
{"url": "http://www.focus-news.net/news/2019/01/22/2615084/pazardzhik-obshtina-panagyurishte-pusna-elektronen-kalkulator-za-izchislyavane-danaka-na-leki-i-tovarni-avtomobili.html", "text": "Община Панагюрище пусна електронен калкулатор за изчисляване данъка на леки и товарни автомобили до 3,5 тона, съобщи за  Радио „Фокус“ – Пазарджик  Радка Костуркова от общинската администрация. Тя уточни, че собствениците на автомобили, регистрирани в община Панагюрище, вече могат да проверят колко би им струвал данъкът през 2019 година. Заради законови изменения плащането вече се изчислява по нов начин. Въпреки, че окончателните ставки за формиране на данъка все още не са приети от Общински съвет-Панагюрище, Община Панагюрище пусна електронен калкулатор, който изчислява евентуалната сума на данъка за 2019 година. Изчисленият данък е на база основните параметри на превозните средства. За целта трябва да бъдат въведени възрастта на превозното средство /в години/, екостандартът, на който отговаря и мощността в киловати. Тези данни се съдържат в големите талони на автомобилите. Калкулаторът е достъпен на интернет страницата на Община Панагюрище. \r\nВаня НИКОЛОВА", "date": "2019.01.22", "title": "Пазарджик: Община Панагюрище пусна електронен калкулатор за изчисляване данъка на леки и товарни автомобили"}
{"url": "http://www.focus-news.net/news/2019/01/22/2615083/plovdiv-spektakalat-tsiganski-kolela-shte-se-igrae-za-chetvarti-pat-pred-publika-v-grada.html", "text": "Представлението на ромски и български език „Цигански колела“ ще се играе за четвърти път пред публика в Пловдив. Това съобщиха за  Радио „Фокус“ – Пловдив  от Фондация „Пловдив 2019“. След представянето му пред деца в ОУ „Панайот Волов“, ОУ „Йордан Йовков“ и ОУ „Пенчо Славейков“, този път домакин е клуб в центъра на Пловдив. Събитието ще се състои на 23 януари от 19.00 часа. Постановката е част от програмата на „Пловдив – Европейска столица на културата 2019“ и се фокусира около въпроса дали една жена е готова да забрави всичките си традиции и спомени заради любовта. Представлението се базира на реални истории на роми от България и фрагменти от техни легенди. През призмата на тяхната история, култура и традиции, се показват препятствията, пред които ги изправя процесът на интеграция. \r\nТони МИХАЙЛОВ", "date": "2019.01.22", "title": "Пловдив: Спектакълът „Цигански колела“ ще се играе за четвърти път пред публика в града"}
{"url": "http://www.focus-news.net/news/2019/01/22/2615087/nimh-zhalt-kod-za-dazhd-e-obyaven-v-4-oblasti-na-stranata-za-23-yanuari.html", "text": "Жълт код за дъжд е обявен в 4 области на страната, сочи справка на сайта на  НИМХ .  В  Благоевград и Смолян  ще има значителни валежи от дъжд, над около 1200 метра – от сняг. Количества през денонощието – 20-35 л/кв.м. През нощта срещу четвъртък валежите ще продължат. \r\nВ  Кърджали и Смолян  ще има значителни валежи от дъжд. Количества през денонощието – 20-35 л/кв.м. Ще духа и силен вятър от юг-югоизток с пориви до 24 м/сек. През нощта срещу четвъртък валежите ще продължат, ще остане ветровито.", "date": "2019.01.22", "title": "НИМХ: Жълт код за дъжд е обявен в 4 области на страната за 23 януари"}
{"url": "http://www.focus-news.net/news/2019/01/22/2615086/veliko-tarnovo-zapochna-podgotovkata-za-15-to-izdanie-na-rimskiya-festival-orel-na-dunava.html", "text": "Започна подготовката за 15-то издание на римския фестивал „Орел на Дунава“, който се провежда в античния град Нове, край Свищов. Това обобщи за  Радио „Фокус“ – Велико Търново  аниматорът от посетителския център в историческия обект Апостол Самоковлиев. Той припомни, че това е един от най-големите фестивали  на античното наследство в България. През миналата година в него се включиха над 200 реанактори от Италия, Румъния, Украйна и България. „Една част от тях са облечени и въоръжени като римски легионери и офицери. Друга като варвари. Правят се демонстрации на изпълнение на команди на латински език и построяване на различни бойни формации. Най-интересни за гостите са зрелищните реалистични битки между римските легиони и варварските племена, както и гладиаторските битки.  Има демонстрации на виртуозна езда и стрелба с лък, огнено шоу, антични танци и ритуали“, поясни още аниматорът. \r\nПрез 2019 година фестивалът ще се проведе от 7 до 9 юни. Подробности за програмата ще има на интернет страницата на Община Свищов и на фейсбук страницата „Нове – сърцето на легиона“. \r\nЛуиза ТРАНЧЕВА", "date": "2019.01.22", "title": "Велико Търново: Започна подготовката за 15-то издание на римския фестивал „Орел на Дунава“"}
{"url": "http://www.focus-news.net/news/2019/01/22/2615081/rakovodstvoto-na-abv-se-obyavi-sreshtu-predlozhenite-promeni-v-izborniya-kodeks-obzor.html", "text": "Ръководството на АБВ се обяви срещу предложените промени в Изборния кодекс. Това стана ясно по време на пресконференция на партията. Според Георги Илчев предложените изменения няма да се отразят обективно върху нито една от проблемните зони на изборния процес в страната.  Спрямо заложената промяна за въвеждане на видеонаблюдение в секциите, той смята, че това няма да доведе до така очаквания резултат за минимизиране на възможността от манипулация. „Дори бих подсказал, че вероятно се създава инструмент в помощ на политическите брокери“, изтъкна Илчев. Според него създаването на областни преброителни центрове ще доведе до по-висока ефективност на процеса. „Много по-лесно е в края на изборния процес материалите да бъдат запечатани и изведени на специално място, където да бъдат преброени“, посочи той. Относно предложението да бъде изменена забраната за публикуване на социологически данни в деня за размисъл и в деня на изборите, той коментира: „Това означава пряко демотивиране на избирателя, а неговият вот увлечен и компрометиран\". В този контекст председателят на ПП АБВ Румен Петков коментира, че да се пренаписва законът само защото той не се спазва, е израз на неспособност на институциите да гарантират спазване на Конституцията и израз на слабост на държавата.  „Настояваме всички населени места с над 150 жители да избират свой кмет, сегашното изискване е за 350, което ще направи невъзможно гласуването в близо 3 000 села“, коментира Румен Петков. От гледна точка на предложението за въвеждане на изцяло машинно гласуване, АБВ отчита, че това е положителен ход и може да реши въпроса със справедливото преброяване на изборния резултат. Според ръководството на партията нито едно от предложенията за изменения в Изборния кодекс няма да представи решение за изваждане на наречените „мъртви души“ от регистъра.  \r\nПо време на пресконференцията беше засегната и темата за българската енергийна стратегия и необходимостта от стартиране на процедура по привличане на стратегически инвеститор, който да започне изграждане на  проекта АЕЦ „Белене“. От ръководството на партията увериха също, че са получили пълна подкрепа от представители на румънската страна за активизиране на Дунавската стратегия, за превръщането на река Дунав в един основен търговски и туристически път. \r\nДаяна ДЮЛГЕРОВА", "date": "2019.01.22", "title": "Ръководството на АБВ се обяви срещу предложените промени в Изборния кодекс (ОБЗОР)"}
{"url": "http://www.focus-news.net/news/2019/01/22/2615085/prokuraturata-povdigna-obvinenie-na-deputata-ot-pg-na-bsp-za-balgariya-elena-yoncheva-za-prane-na-pari-obzor.html", "text": "Прокуратурата повдигна обвинение на депутата от ПГ на „БСП за България“ Елена Йончева за пране на пари.  \r\nВ социалната мрежа „Фейсбук“ Елена Йончева написа, че обвинението, че работейки в периода 2012-2014 г. в Тв7 е била финансирана по престъпен начин, е абсурдно. По думите ѝ това е периодът, в който е заснела поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Йончева уточнява, че филмите са излъчени, а техниката за тяхното заснемане и монтаж, както и за репортажите в пряк ефир, е налична. \"Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници. Опитват се да смажат тези, които показват как Шайката - тази организирана престъпна група, разграбва България. Това няма да ни спре\", написа още Елена Йончева. \r\nОтново във „Фейсбук“ лидерът на БСП Корнелия Нинова също изрази позиция по казуса, като заяви, че твърдо стои зад Елена Йончева и я подкрепя в желанието ѝ да търси истината. \"На 20.07.2017 г. прокурорът Иван Гешев представи документа \"Общ поглед върху модела КТБ\" и обяви, че е установено финансиране на политици и че различни лица от политическия живот са получавали пари в брой по нареждане на Цветан Василев. Веднага изпратих писмо до специализираната прокуратура с искане - да обявят публично имената на тези политици. Днес е 22.02.2019г. Година и половина след моето искане, политиците не са оповестени, но е повдигнато обвинение на журналиста Елена Йончева за пране на пари\", пише Нинова и допълва, че за нея няма съмнение, че това се прави заради смелите журналистически разследвания на Елена Йончева за кражбите на властта и приближените им фирми. „Стоя твърдо зад Елена и я подкрепям в желанието й да разкрива истината и да търси справедливост\", подчерта още тя.", "date": "2019.01.22", "title": "Прокуратурата повдигна обвинение на депутата от ПГ на „БСП за България“ Елена Йончева за пране на пари (ОБЗОР)"}
{"url": "http://www.focus-news.net/news/2019/01/22/2615088/plovdiv-neobichayni-mesta-za-svatbi-shte-pokazhe-izlozhenie-v-grada-na-26-i-27-yanuari.html", "text": "Интересни места за семейни тържества ще покаже Изложението за сватби и събития, съобщиха за  Радио „Фокус“- Пловдив  организаторите. Празненствата вече не са само в ресторантите, а и в специални комплекси, които се намират извън града и имат зони за посрещане на гостите, за ритуала, за вечерята, за градинско парти. Някои от новите локации ще бъдат представени на Weddings & Events Expo 2019. То ще се проведе на 26 и 27 януари в Международен панаир Пловдив с участието на повече от 45 фирми. Младоженците ще видят  актуалните тенденции за сватбени украси, торти, булчински рокли, бижута и козметика, ще се срещнат със специалисти по всички съпътстващи дейности. Сред изложителите са сватбени агенции, флористи, ателиета за покани, за фото- и видеозаснемане, за осветление и озвучаване, модни къщи, ресторанти и бутикови сладкарници, салони за красота, магазини за забавни артикули и за декорации, водещи на празненства, танцови и музикални формации. \r\nПосетителите ще могат да почерпят вдъхновение от професионалистите и да получат консултации за предлаганите услуги, подчертаха организаторите от списание „Сватбен сезон”. Информация за процедурите при сключване на граждански брак ще се дава на щанда на Общинското предприятие „Радостни обреди”-Пловдив, което е партньор на проявата. \r\nИзложението събира на едно място  всичко, което е необходимо за този вълнуващ ден, за да го направи красив и неповторим, заявиха организаторите. Те припомниха, че някои от фирмите обявяват специални отстъпки. Ще има и томбола с много награди. \r\nИзложението ще предложи оригинални идеи не само на младоженците, а и на всички, които подготвят лично или корпоративно тържество по различни поводи. Особено полезно ще е за семействата, на които предстои абитуриентски бал. \r\nТази година изложението подава ръка на Фондация „За нашите деца“, като на входа ще бъде поставена специална кутия за дарения, съобщиха организаторите. \r\nОчакват се над 5000 гости да посетят третото издание на  Weddings & Events Expo след големия интерес, който предизвикаха предишните две.  Щандовете ще бъдат разположени в палата 7 на панаирния комплекс в Пловдив. Те ще бъдат отворени от 10 до 18 часа.", "date": "2019.01.22", "title": "Пловдив: Необичайни места за сватби ще покаже изложение в града на 26 и 27 януари"}
{"url": "http://www.focus-news.net/news/2019/01/22/2615091/sport-yuzhna-koreya-se-klasira-za-chetvartfinal-za-kupata-na-aziya.html", "text": "Южна Корея успя да се класира на четвъртфиналите за Купата на Азия след победа над отбора на Бахрейн. Корейците спечелиха мача с резултат 2:1, след като се играха продължения. В следващата фаза на турнира Южна Корея ще срещне победителя от мача между Катар и Ирак.", "date": "2019.01.22", "title": "Спорт: Южна Корея се класира за четвъртфинал за Купата на Азия"}
{"url": "http://www.focus-news.net/news/2019/01/22/2615090/ria-novosti-registrirano-e-zemetresenie-v-indiyskiya-okean.html", "text": "Земетресение с магнитуд 6,7 е регистрирано край архипелага Принц Едуард в Индийския океан, съобщава Европейско-средиземноморския сеизмологичен център. \r\nЕпицентърът на труса е на разстояние 2092 километра южно от град Мапуто, Мозамбик. Хипоцентърът на земетресението е на дълбочина 10 километра. \r\nНа този етап няма данни за разрушения и пострадали. Превод и редакция : Калоян Пенков", "date": "2019.01.22", "title": "РИА  Новости: Регистрирано е земетресение в Индийския океан"}
{"url": "http://www.focus-news.net/news/2019/01/22/2615093/the-guardian-brekzit-bez-sporazumenie-shte-oznachava-tvarda-irlandska-granitsa-potvardi-evropeyskiyat-sayuz.html", "text": "ЕС внесе допълнителен натиск в преговорите за Брекзит, като потвърди, че ще наложи твърда граница в Ирландия в случай на излизане без сделка, въпреки риска за мира, пише вестник  The Guardian . \r\nВ коментари, които се оказаха много неприятни за Дъблин, говорителят на Жан-Клод Юнкер заяви пред репортери в Брюксел, че ще бъде „доста очевидна“ нуждата от гранична инфраструктура, ако Великобритания напусне без споразумение. \r\nИрландското и британското правителство се притесняват от спекулациите относно последиците при напускане на Обединеното кралство без никаква сделка. \r\nВицепремиерът на Ирландия, Саймън Ковни, бе заловен на лента миналата седмица, като посочи, че неговите колеги министри не трябва да говорят публично за възобновяване на граничните проверки, поради страх от реакция. \r\nВ частен разговор той каза на ирландския министър на транспорта Шейн Рос: „Щом започнете да говорите за проверки навсякъде до границата, хората ще започнат да дълбаят в това и изведнъж ще бъдем правителството, което отново въведе физическа граница на остров Ирландия“. \r\nНо говорителят на председателя на Европейската комисия заяви, че вероятното прилагане на гранични проверки не може да бъде избегнато. \r\n„Ако ме накарате да размишлявам за това какво може да се случи в Ирландия при сценарий без сделка, мисля, че е доста очевидно, че ще имате твърда граница и нашите ангажименти към споразумението от Разпети петък и всичко, което правим от години с нашите средства, инструменти и програми ще трябва неизбежно да вземем предвид този факт“, каза той. \r\n„Разбира се, ние сме за мир. Ние стоим зад споразумението от Разпети петък, но това е, което би довел сценарий без сделка“. \r\nГоворителят на комисията заяви, че сценарий без сделка е станал по-реалистичен през последните дни и повтаря оплакванията на мнозина в Камарата на общините относно изявлението на Тереза Мей, като твърди, че „на този етап няма какво да кажем от Брюксел, защото няма нищо ново от Лондон“. \r\n„Продължаваме да следим много внимателно текущия парламентарен дебат във Великобритания. Призоваваме Обединеното кралство да изясни своите намерения възможно най-скоро“, каза говорителят. Превод и редакция : Калоян Пенков", "date": "2019.01.22", "title": "The Guardian: Брекзит без споразумение ще означава твърда ирландска граница, потвърди Европейският съюз"}
{"url": "http://www.focus-news.net/news/2019/01/22/2615092/sport-katar-e-na-chetvartfinal-za-kupata-na-aziya.html", "text": "Отборът на Катар се класира на четвъртфиналите за купата на Азия след като победи Ирак с минималното 1:0. В следващата фаза на турнира Катар ще се изправи срещу тима на Южна Корея, който по-рано победи Бахрейн в двубой, продължил 120 минути. Мачът между двата отбора ще се състои на 25 януари.", "date": "2019.01.22", "title": "Спорт: Катар е на четвъртфинал за Купата на Азия"}
{"url": "http://www.focus-news.net/news/2019/01/22/2615095/the-jerusalem-post-izraelskite-voennovazdushni-sili-udariha-gaza-v-otgovor-na-ataka-sas-snayper.html", "text": "Израелските военновъздушни сили атакуваха терористични цели в Газа в отговор на конфронтация на границата, при който един войник беше леко ранен, съобщава вестник  The Jerusalem Post . \r\nСпоред няколко медийни съобщения най-малко две бази на „Хамас“ са били обстрелвани при въздушните удари. Един от членовете на „Хамас“ е бил убит, а други четирима са били ранени. \r\nПо-рано днес израелските отбранителни сили унищожи пост на „Хамас“, след като куршум от снайпер рани леко един от войниците, удряйки шлема му. Превод и редакция : Калоян Пенков", "date": "2019.01.22", "title": "The Jerusalem Post: Израелските военновъздушни сили удариха Газа в отговор на атака със снайпер"}
{"url": "http://www.focus-news.net/news/2019/01/22/2615094/vremenno-e-ogranicheno-dvizhenieto-po-pat-iii-514-vtarnovo-goryahovitsa.html", "text": "Временно е ограничено движението по път III-514 В.Търново – Г.Оряховица при км 49, в района на с. Арбанаси поради ПТП. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут е В.Търново – Арбанаси – Шереметя. Трафикът се регулира от Пътна полиция.", "date": "2019.01.22", "title": "Временно е ограничено движението по път III-514 В.Търново – Г.Оряховица"}
{"url": "http://www.focus-news.net/news/2019/01/22/2615082/kathimerini-mitsotakis-zayavi-che-nova-demokratsiya-shte-napravi-vsichko-za-da-spre-ratifitsiraneto-na-prespanskoto-sporazumenie.html", "text": "Основният опозиционен лидер Кириакос Мицотакис заяви, че неговата партия ще обясни по време на дебата, който ще бъде в парламента защо Преспанското споразумение е „лоша сделка“ и ще направи всичко възможно да блокира ратифицирането й, пише гръцкото издание  Kathimerini . \r\n„Нова Демокрация“ ще обясни на гръцките граждани защо това споразумение е лошо. И ще направи всичко възможно за да спре ратифицирането на Преспанската сделка в парламента“, каза той при пристигането му в Солун за партийна среща. \r\n„Споразумението е лошо, защото за първи път Гърция официално дава македонския език и идентичност на нейни съседи, като по този начин се отказва от водена с десетилетия политика заради причини, които само Ципрас знае“. \r\nМицотакис описа дебата като „изключително важен“, като отбеляза, че депутатите от всички партии ще бъдат „изправени пред своята съвест“ и „ще бъдат отговорни пред историята“ за решенията, които ще вземат. \r\nСпоразумението, подписано между Атина и Скопие за прекратяване на 27-годишния дипломатически спор за името на Бивша югославска република Македония, ще бъде гласувано в четвъртък вечерта. Превод и редакция : Калоян Пенков", "date": "2019.01.22", "title": "Kathimerini: Мицотакис заяви, че „Нова демокрация“ ще „направи всичко“, за да спре ратифицирането на Преспанското споразумение"}
{"url": "http://www.focus-news.net/news/2019/01/22/2615089/tass-rusiya-e-zainteresovana-ot-miren-dogovor-s-yaponiya-vaz-osnova-deklaratsiyata-ot-1956-g.html", "text": "Русия потвърди заинтересоваността си от подписването на мирен договор с Япония въз основа на декларацията от 1956 година, заяви президентът на Русия Владимир Путин след срещата с японския премиер Шиндзо Абе, предава агенция  TACC . \r\nРуският лидер уточни, че перспективите за сключване на мирен договор също са били засегнати. Путин отбеляза, че той и Абе отново „потвърдиха интереса ни към подписването на този документ“. \r\nПрезидентът припомни, че на среща в Сингапур през ноември 2018 г. той и японският министър-председател се съгласиха да установят преговорния процес въз основа на декларацията между СССР и Япония от 1956 г. „Тя предвижда сключването на мирен договор“, добави държавният глава.  \r\nПутин подчерта, че страните по време на настоящата среща са „отделили много време“ относно въпроса за мирния договор. Президентът съобщи, че координатори за тази работа са ръководителите на външнополитическите ведомства на двете страни. Според него на 14 януари в Москва вече е преминал първият кръг от преговори. За резултатите от тази среща бяха направени доклади за руските и японските лидери. \r\n„Подчертавам, че предстои упорита работа за създаване на условия за постигане на взаимно приемливи решения“, заяви президентът на Руската федерация. „Задачата е да се осигури дългосрочно и всеобхватно развитие на руско-японските отношения“. Той подчерта, че предложеното от преговарящите решение „трябва да бъде приемливо за народите на Русия и Япония, подкрепено от обществеността в двете страни“. Междувременно страните се съгласиха да продължат усилията си относно организирането на съвместни икономически дейности на Южните Курилски острови в пет одобрени области. Става дума за аквакултури, оранжерийно земеделие, вятърна енергия, туризъм и обработката на отпадъци. \r\nВ заключение Путин благодари на колегата си и на всички участници в преговорите за „полезния и смислен обмен на мнения“. „Дискусията беше много откровена и съществена“, каза Путин. „Струва ми се, че, разбира се, това посещение ще бъде от полза за развитието на двустранните отношения и ще ни доближи до решаването на ключовите въпроси на нашето сътрудничество“. Превод и редакция : Калоян Пенков", "date": "2019.01.22", "title": "ТАСС: Русия е заинтересована от мирен договор с Япония въз основа декларацията от 1956 г."}
